vora la mar de lusitania, un día
los gegantins turons d' andalusía
veren lluytar dos enemichs vaixells;
flameja en l' un bandera genovesa,
y en l' altre ronca, assedegat de presa,
lo lleó de venecia ab sos cadells.

van per muntarse les tallantes proes,
com al sol del desert enceses boes,
per morir una ò altra á revolcons;
y roda com un carro 'l tro de guerra,
fent en sos pols sotraquejar la terra,
temerosa com ells d' anar á fons.

així d' estiu en tarda xafogosa
dos núvols tot just nats, d' ala negrosa,
s' escometen, al vèures, ab un bram,
y, atrets per l' escalfor de llurs entranyes,
s' aixamplan acostantse, les montanyes
fent estremir al espetech del llamp.

ab cruixidera y gemegor s' aferran,
com espatlludes torres que s' aterran
trinxant ab sa cayguda un bosch de pins;
y entre ays, cridoria y alarit selvatge,
ressona 'l crit feréstech d' abordatge
y cent destrals rosegan com mastins.

a la lluyta carnívora y feresta
barreja sos lladruchs negra tempesta
congriada á garbí soptadament,

y revinclades ones s' arrestellan
damunt les naus, que cruixen y s' estellan,
com un canyar dins esverat torrent.

l' espantosa abraçada més estrenyen,
y 's topan, se revolcan y s' empenyen,
acarades ses boques de volcans;
de l' hòrrida tormenta no s' adonan,
y escupint foch y ferre, s' abrahonan
á la gola d' abismes udolants.

tal un racer de roures montanyesos
en temps d' estiu pe 'l llenyatayre encesos,
del huracá al ruflet devorador,
fa ressonar per conques y cingleres
plors y crits y grinyols d' homes y feres,
aspre gemech d' un petit món que 's mor.

ofegant lo brugit de la batalla,
un llamp del cel espetegant devalla
de la nau veneciana al polvorí;
se bada y roda al fons feta un vesuvi,
mentres romp la de gènova un diluvi
d' escumes, foch y flama en remolí.

cárrega y nau les ones engoliren,
y ab elles los taurons s' ho compartiren;
de mil guerres sols lo més noy roman;
entre escuma á flor d' aygua un pal ovira,
y, quant lo braç per amarrarshi estira,
altra onada 'l sepulta escumejant.

mida l' abisme bracejant, y destre
ne surt muntat á un troç del arbre mestre
que gira hont be li plau com un corcer,
y al terbolí 's rebat de les zumzades,
com vell pastor al mitj de ses ramades
de banyagayres bous que abeura 'l ter.

los cetacis aflayran carn humana
que l' áliga de mar també demana,
fent parella ab lo corp; per tot arreu
l' escometen recorts del cataclisme;
á cada pas lo xucla un nou abisme;
¿qui 'l traurá de sa gola? sols un deu.

al cim d' un promontori que rosegan
les ones que á ses plantes s' arrocegan,
fugint del mon dolent la vanitat,

vivía un religiós de barba blanca,
del arbre del saber mística branca
que floría en la dolça soletat.

llantia un día del mon, al cel suspesa,
l' enlluherná ab sos raigs, y en sa vellesa,
com per més bell renaixer mor lo sol,
deixat havía 'l món y ses corones,
y niá com alció sobre les ones,
de sa infantesa falaguer breçol.

y quant de nits la tempestat brugía,
dant far als pobres náufrechs, encenía
la trèmula llanterna del altar;
y 'ls que ab ull ple de llágrimes la veyan:
—ja som á port,—agenollantse deyan;—
vèusela allí l' estrella de la mar.—

¡maría! ella es lo nort del jove tendre
que, sentint en son cor la vida encendre,
ab més coratge rema y més delit;
y al raig creixent de la celistia hermosa,
veu de més prop la terra somiosa,
com verge á l' ombra d' un roser florit.

s' hi acosta pantejant, mira y remira;
mes ay! lo promontori que hi ovira
sembla un penyal per l' ona descalçat;
recula esferehit, com qui entre molça
d' un fresquívol verger, rosada y dolça,
ha vist un escorsó mitj amagat.

desviantse ab molt greu de l' aspra serra,
cerca ab dalè més planejanta terra,
mes son cor jovenívol no pot més;
en ses venes la sanch s' atura y glaça,
y, l' esma ja perduda, al pal s' abraça,
sentintse caure de la mort al bes.

mes alça al llantió l' ullada trista,
y á sa claror verda planicie ha vista,
per rèbrel, sos domassos desplegar;
rema d' ayre y, de sopte, amorosides,
fins l' ajudan les ones, enternides
de vèurel tant hermós agonisar.

gronxantlo, com en braços de sirenes,
lo posan en blaníssimes arenes,
de jonchs y coralines en coixí;

quant, com ull amorós en gelosía,
d' entre 'ls cingles de bética sortía,
per veure 'l mon, l' estrella del matí.

en lo sorral òu remoreig de passos,
y ¡oh santa providencia! obrintli 'ls braços
lo venerable vell se li apareix.
- vina, li diu; al primer raig de l' alba
te vull acompanyar á la que 't salva,
per qui la primavera refloreix. -

un viarany, que 's clou entre falgueres,
los guía á un bosch d' alzines y oliveres,
del munt platxeriós turbant gentil;
hont veu, entre 'l brancatge que floría,
sota cortines d' eura y setelía,
d' un altar de la verge 'l camaril.

entra 'l náufrech al místich oratori,
y, fent d' un aspre tronch reclinatori,
cau als peus de l' imatge de genolls;
y per ses galtes tendres y colrades
pe 'ls besos del mestral y les onades,
corren de goig les llágrimes á dolls.

dins un esquey, frontera á la capella,
una celda 's desclou, celda d' abella
entre 'ls braços molçosos d' un penyal;
allá de fruyt menjívol lo convida,
sobre jonça apelfada, encara humida
per la pluja batent del temporal.

vora la mar semblava 'l cap de serra
lo mirador del cel sobre la terra;
un día que rodavan pel bell cim,
vehent lo vell al mariner pensívol,
lo crida á seure sota un roure altívol,
ahont no arriba 'l salabrós ruixim.

y obrint lo llibre immens de sa memoria,
descabdella 'l fil d' or d' aquesta historia,
de perles d' occident pur enfilay;
y 'l jove, per qui europa era poch ampla,
de l' ánima les ales més aixampla,
com l' áliga marina al pendre espay.

de mitj-día ab los raigs la terra envolta,
com vella 'ls fets de sa infantesa escolta,
y 'l mar, mitj adormit, aixeca 'l front;

tot barreja sa música al gran cántich;
lo vell semblava 'l geni del atlántich,
mes son gentil oyent era colon.

¿veus eixa mar qu' abraça de pol á pol la terra?
en altre temps d' alegres hespèrides fou hort;
encara 'l teyde gita bocins de sa desferra,
tot braholant, com monstre que vetlla un camp de mort.

aquí 'ls titans lluytavan, allá ciutats florían;
per tot cántichs de vèrgens y música d' aucells;
ara en palaus de marbre les foques s' hi congrían
y d' algues se vesteixen les prades dels anyells.

aquí estengué sos margens lo continent hesperi;
quins mars ó terres foren ses fites, ningú ho sab;
lo sol, peró, que mida d' un colp d'ull l' hemisferi,
era petit per vèurel á pler de cap á cap.

era 'l jou d' or que unía les terres ponentines
y, cor de totes elles, com font del paradís,
los dava clares aygues á beure y argentines,
y en sos immensos braços dormía 'l món feliç.

per ella 's tranmetían, com per un pont amplíssim,
d' un maig etern en ales, ses críes y llevors,
aucells de ros plomatge de refilet dolcíssim,
dels aromers la flayre, canturies y tresors.

rey n' era atlas, aquell qui de la blava volta
los signes á una esfera de jaspi trasplantá,
y del sol y del astre que més lluny giravolta
la dança misteriosa y armónica esplicá:

perçò, dels fills de grecia la somiosa pensa
lo veya, com montanya, tot coronat d' estels,
y ajupit, sens decaure, davall sa volta immensa,
servant ab ferma espatlla la máquina dels cels.

en gegantesa y muscles sos fills li retiraren,
mes com un got de vidre llur cor fou trencadiç;
puix aprés que'ls realmes y tronos revoltaren,
també'l de deu cregueren sería escaladiç.

mes una nit bramaren la mar y 'l trò; de trèmol
com fulla en mans del bòreas, l' europa trontollá,
y despertada á punta de día al terratrèmol,
d' esglay cruixintli 'ls òssos, no veya 'l món germá.

y assaborint lo tebi record de sos abraços,
semblava viuda dirli:—¡oh, atlántida! ¿ahont ets?
com solía, ahir vespre m'endormisquí en tos braços,
i avuy los meus no't troban, d' esgarrifança frets.

¿hont ets?—y ¡ay! hont l' hermosa solía 'ls cors atraure,
lo pèlach responía:—jo l' he engolida á nit;
¡feste enllá! entre les terres per sempre 'm vull ajaure;
¡ay d' elles! ¡ay! si m' alço pera aixamplar mon llit!—

li carregá feixuga l' omnipotent sa esquerre,
y 'l mar d' una gorjada cadavre l' engolí,
restantli sols lo teyde, dit de sa má de ferre
que sembla dir als homens:—¡l' atlántida era ací!—

eix mástil del navili romput illes rodejan,
de jezabel impura com rebatuts quarters;
quant al passar los segles sa gran desfeta vejan,
dirán:—¡miráu hont para la vía dels plahers!

fou lo gegant que pintan ab tot l' olymp en guerra;
l' ixent sol ab sos braços tocava y 'l que 's pon;
y no content de estrenyer, com dintre 'l puny, la terra,
d' estels volgué pujársen á coronar son front.

mes del tronant brunzenta, derrocadora flama,
de sa escala de cingles sospesos l' estimbá
al mar bullent de sofre y ones de foch, hont brama,
retorcentse á la cárrega feixuga d' un volcá.

y á tu ¿qui 't salva, oh niu de les nacions iberes,
quant l' arbre d' hont penjavas al mar fou sumergit?
¿qui 't serva, jove espanya, quant lo navili hont eras
com góndola amarrada, s' enfonza mitj partit?

¡l' altíssim! ell, de náufrech tresor umplint ta popa,
del pirineu, niu d' áligues, t' atraca als penyalars,
dessota 'l cel més blau, derrera eix mur d'europa,
y al breçoleig, com venus, de dos rihentes mars.

perço de les riquesesi lo deu en tu posaren
los grechs, entre argentífers turons vehente florir;
mellor que 'l d' or de colchos preuhat velló hi trobaren,
y á homer dares l' elíseu y á salomó l' ofir.

de l' atlántida al vèuret hereva, en son enterro
los pobles que 't festejan digueren:—¡ella ray!
¿què importan á l' abella los troços de ton gerro,
si, flor dels vinents segles, los quedas tu?—mes ¡ay!

quant l' huracá ab ses ales remou lo negre abisme,
jo sento, entre 'l diálech dels mars, sa fonda veu,
tètrich gemech que encara li arranca 'l cataclisme,
y á les terres que foren germanes crida:—¡adeu!

fuy la major de totes, podría dirvos filles;
europa entre madrèpores dormía allá al pregon,
lo caucas y apenins eren rengleres d' illes,
y ja l' abril cenyía de roses lo meu front.

he vist d' un llit de perles alçar nápols é iberia;
he vist sahara, grecia y egipte al fons del mar;
l' onada he vist que 'm colga jugar sobre siberia,
y, espinada d' europa, los alpes eriçar.

geganta jo, engrapava com má de deu la terra,
ab l' atlas, serra estrella y 'ls pirineus per dits,
y un vespre, obrint ses boques, l'abisme fosch m' enterra,
los elements tots quatre dançant sobre mos pits!

¿y vosaltres? vosaltres, la mar que us embolcalla
llançau á mes espatlles, badant los ulls al sol;
vostres bolquers d' escuma me dareu per mortalla,
com orfanets de mare rihent en lo breçol.

¿què val ara que mostre plató diví á l' historia
mon nom escrit ab astres del cel en lo llindar
si ja de mi perdéreu, ingrates, la memoria,
¡mes ay! y 'm bat per sempre l' immensitat del mar?—

¡senyor de les venjances, donáu alè á mon cántich,
y diré 'l colp terrible que, rebatentla al fons,
feu desbotar als amples mediterrá y atlántich
     per desunir los mons!

al temps que 'l gran alcides anava per la terra,
tot escombrantla ab clava feixuga, arrèu-arrèu,
de borts gegants y monstres que á deu movían guerra,
en flames esclatava nevat lo pirineu.

desde hont lo sol al náixer ja daura ses boscuries,
ab brams y cruixidera l' incendi, á coll del torb,
duya sos rius de laves á roncesvalls y asturies,
sens ésserli congestes, torrents, ni colls, destorb.

apar serpent immensa, d' escata vermellosa,
que á través de l' europa, d' un mar á l'altre mar,
respirant fum y flames, passás esgarrifosa
son cabell de guspires y foch á rabejar.

y avant, ronca, assahina y udola, ab sa alenada
cremant com teranyines los núvols del hivern,
de cingle en cingle, passa les valls d' una gambada,
vessanthi com un cráter les flames del infern.

tot cabdellant arbredes, penyals del cim rodolan,
rost avall freixes cruixen y faigs esbocinats,
y la fumera y flames amunt se caragolan
ab quera y pols dels rònechs alberchs enderrocats.

al veure que ses llágrimes no poden apagarlos,
girantshi s' escabellan y fugen los pastors;
al llur derrera belan anyells, y, sens tocarlos,
fugen ab ells los ossos y llops udoladors.

així 'n fugía 'l moro, quant ab un riu de ferro
aquells turons nos duyan lo crit del brau roland;
ensemps que ab l' amenaça de mort y de desterro,
son mall volá hont esterri l' aguayta tremolant.

ni á l' áliga li valen les d' or potentes ales;
prop del cel, hont s' enlayra com á penjarhi niu,
l' aixalan rojes flames, y cau, y ab les cucales
y cisnes de les aygues les cou l' incendi viu.

branca d' un torb de brases arrasador, estanya
la conca ab sos vilatges, la serra ab sos pinars;
fins les marines vores, franja d' argent d' espanya,
les renillantes ones pledejan á les mars.

teixons, isarts y daynes per la drecera empayta,
pel clot s' entortelliga, bota del plá al turó,
al devallant cabuça lo còdol que hi aguayta,
i se 'l en dú per ròcech fet cendres y carbó.

y 'l que entre espanya y frança torreja, mur de roca,
de neu y de tempesta vestit, com braç de deu,
de l' estrellada tenda los blaus damassos toca,
muntat d' altre de brases horrible pirineu.

apar que la serp monstre, per estrafé' un cometa,
s' enarborás ab ales d' incendis al cel blau,
ò que, al assalt pujanthi, s' hi fessen esqueneta
escardalenchs dimonis, rebuig del negre cau.

de gom á gom quant s' umple l' espay de fumarel·la,
y 's fon d' un cap al altre la serra de cremor,
sota 'l mantell de flames que l' huracá flagel·la,
la terra adolorida gemega com un cor.

en tant, del ròse vora les aygues, apedregan
al héroe grech deformes y rabaçuts gegants;
sota quiscun dels còdols que á bell ruixat li enjegan
podrían soplujarshi ramada y rabadans.

lo creuhen ja entre penyes colgat, com en sa fossa,
quant del enuig la flama llampeguejá en son ull,
y ab quatre colps de clava, los volca y los destroça,
com terroceda d' aspre goret lo pas del trull.

llavors al gran incendi, rabent endreça 'ls passos,
rojench damunt los núvols vehentlo crestejar;
y ohinthi plors y xiscles, hi fica 'ls nusos braços,
fent als pastors y pobles d' espasme tremolar.

de canigó entre 'ls cingles un xaragall se bada,
per esvarzers y roques cayentes aclucat,
hont d' una al altra 'l foch, en gegantina arcada,
com l' alt pont del diable, s' havía escamarlat.

sols lladoners en brasa rodanthi hi cohetejan,
bell rastre de guspires deixant y flamareig,
mes tot seguit á l'aygua del córrech xiuxiuhejan,
y tristos ays responen de l' ona al borbolleig.

pirene, lluny dels homens, vivía allí, dels ossos
y llops en lo feréstech, rellent amagatall,
sobre un roch, mal coberta d' un mant de cabells rossos,
de por y esgarrifances fent lo derrer badall.

del bosch de flames mústiga la trau, com vera rosa,
que anyora trasplantada son marge regadiu,
y tant bon punt d' un sálzer al dolç frescal la posa,
colltorcentse esllanguida:—¡jo moro ací!—li diu.

—y á tu que entre les ales del cor m' has acullida,
d' espanya que tant amo vullte donar la clau,
d' eix hort del cel que en terra te guarda una florida
d' amor, si tráurel d' urpes tirániques te plau.

encara aixamoravan los puigs ses cabelleres,
que destrená 'l diluvi dantlos la mar per vel,
y ja, oblidantsen l' home, hi obría grans pedreres,
alçant vora l' eufrates l'altívola babel.

á sos palaus l' altíssim vehent posar escales,
de confusions enrotlla la torre del orgull,
y, com sol la covada d' aucells al posar ales,
los primers pobles deixan llur niu ab gran esbull.

del món quiscú á sa branca volá: túbal á espanya,
dels regnes de son pare triant lo més feliç,
y, ahont jau tarragona, bastia sa cabanya,
sos camps y ribes fentli recorts del paradís.

doná lleys á sa prole y ensenyaments pesquéli
salvats al sí de l' arca del naufragi major;
lo nom d' un deu altíssim en l' ánima escriguéli,
naixentes endreçanthi les ales del seu cor.

de mans en mans, pe'ls segles rodant lo ceptre aurífich,
vingué á les del meu pare volgut; quant, per mon dol,
la mort tirana 'l treya de trono tant magnífich,
podia á rellevarlo baixar lo mateix sol.

mes sola jo restantli de sa real niçaga,
á espanya ve, com á arbre caygut un llenyater,
gerió de tres testes, dels monstres lleigs que amaga
la assoleyada libia, lo més odible y fer.

lo ceptre 'm pren dels avis, vehentme débil dona,
y á gades mercantívola ab torres enfortí;
al dárten de més fermes á tu, immortal girona,
sabé 'l congost hont, vehentme perduda, m' amaguí.

tement pot ser que 'l trono li reprengués un día,
cremá, pera abrusarmhi, les selves del voltant;
y al veure clos lo rotllo de flames, pren la vía
de gades, ab ses vaques feixugues tot davant.

¡espiro! de ses viles y sos ramats so hereva:
si 'ls vols, jo t' en faig gracia; suplántal amatent;
revenja 'l nom de túbal y sa corona es teva;
¡així en ton front la faça més gran l'omnipotent!—

digué, y la mort, ab freda besada geladora,
li empedreheix y deixa per sempre 'l llavi mut,
y vora 'l sech cadavre lo grech sospira y plora,
com arbre á qui ses branques florides han romput.

mes ja al incendi rojes esclatan les montanyes,
y per esqueys y balmes, filera de volcans,
foragitan los fosos tresors de ses entranyes,
que copçan en llur falda les planes verdejants.

y rajan fins á escórres les abocades urnes
en rierons aurífers de virginal rossor;
per ella 'l cel, al vèureshi rublert de fum y espurnes,
daría la dels astres que lluhen en son cor.

al desferse á madeixes de gebre lo litarge,
a flochs de groga escuma s' hi barrejá l' or fi;
y devallan, per l' iris guiats de marge en marge,
com nins, á fer joguines pe 'l catalá jardí.

així, al traure florida lo romaní y la malva,
per la quintana 's vessa d' un buch rosada mel;
rihent al deixondarse lo sol darrera l' alba,
així enmantella rossa sa cabellera 'l cel.

los munts s' en feren faixes, les valls s' en coronaren,
vergonya fent als trèmols estels sa brillantor;
los rosers d' altra pluja de roses s'enjoyaren,
la farigola y grèvol d' una rosada d' or.

la pirenayca venus anomená á portvendres,
l' abrasador incendi al pirineu antich,
y, en conca d' esmaragda lo líquit verge al pèndres,
doná nom á conflent encara més bonich.

quant los llevants plorosos anaren la montanya,
ab llurs arruixadores de núvols apagant,
posá en son cap, que al naixer l' albor del día banya,
les cendres de pirene, que anyora son cor tant.

y esmarletant de timbes y grops aquelles terres,
escrestant les montanyes, llevant als puigs lo front,
un mauseol alçáli de serres sobre serres,
que mal arrestellades fan gemegar lo mon.

desde esta gesta d' hèrcules, ma dolça catalunya
d' altre castell de roques seure pogué á redós;
de la vehina frança dormí espanya més llunya,
fins al mar allargantse lo pirineu boyrós.

en eix treball de cíclop la set lo desdelita,
y ab sanch pera abeurarse de gerió enemich,
pe'ls vessants, que groguejan ab l' or d'altra cullita,
fet un lleó, devalla de creus á montjuich.

allí, al altar de júpiter humil agenollantse,
orá, y, á les onades aprés girant los ulls,
llisquívola una barca veune venir gronxantse,
com cisne d' ales blanques que nada entre 'ls esculls.

una ciutat fundarhi promet, á sa tornada,
que esbombe per la terra d' aquella barca 'l nom,
y, com un cedre al vèurela crescuda y espigada,
—d' alcides es la filla gegant,—diga tothom.

per ella, no debades, al deu potent de l'ona
demana la fitora y á júpiter lo llamp;
puix si la mar lligares ab lleys, ¡oh, barcelona!
llampechs un día foren tes barres en lo camp.

s' embarca, y prompte al vèurel passar tarraco antiga,
tanca 'l vell mur que 'ls cíclops li daren per cinyell,
y abraçada ab la llança y escut, sembla que diga:
—¡son de colós sos muscles, mes jo 'm batría ab ell!

no tem de les cinch boques del ebro 'ls glops enormes;
y 'ls columbretsi al veure més lluny enmarletar,
pregunta á sa arma fèrrea si aquells gegants deformes
que deixá morts en terra li surten dins la mar.

veu més enllá la riba fructífera del turia,
garlanda avui flayrosa de la ciutat del cid,
y diuhen que en les illes ohí dolça canturia,
com si 'l cridassen ninfes d' escumes al seu llit.

deixa 'l montgó de cara ferrenya, y la montanya
que en dues mitjpartí la espasa de roland,
de murcia y almería los cims, y, rey d' espanya,
muley-hacen l' altívol, de neu ab son turbant.

prop d'hont encaixan áfrica y europa, en terra salta,
y á empendre vola en gades á gerió vaquer,
qui, esporuguit al vèurel venir ab la clava alta,
als peus agenollántseli, li parla lausenger:

—mira, áliga dels hèroes, les llágrimes que ploro;
y ¿ta derrera gesta será matarme á mi?
ja arronso espatlla; atúrala, si 't plau, la má que adoro;
si 't fes goig ma corona de rey, vètela aquí.

mes d' or eixa corona vindrá al teu front poch ampla,
que de gegant com hèrcules cap més la terra 'n du;
¿veus á ponent l' atlántida per rèbret com s' aixampla?
ella es ton soli digne, sols ella es gran com tu.

hesperis, que n' es reyna gentil, s' es enviudada,
y espera un cor que vulla lo seu aconhortar:
quant d' eixa palma tastes la fruyta regalada,
dirás:—¡á la seva ombra deixáume reposar!—

mes cal (açó li deya socavantli una fossa)
cal que, per ferli oferta plasent, del taronger
que entre esmeragdes mostra sa fruyta d' or més rossa,
n' arribes de puntetes lo cimeral á haver.

després, quant la rumbejes la flor de la bellesa,
per vèureus, fins son carro parar al sol veurás.
llevant dona sa força, ponent sa boniquesa;
que 'l cel te benehesca, llevor que 'n sortirás.—

veu lo parany alcides, mes al de gades deixa,
y, verdejant, l' atlántica planicie ovira lluny,
y 'ls ordis rossejarhi y esgroguehida xeixa,
com pèlach d' or que entre arbres y rebollám s' esmuny.

no hi há sorrenques vores, ni rònegues carenes;
tot l' herba ho encatifa, rosada á bla ruixim;
gronxanthi entre lianes de nuadices trenes
la palma escabellada son ensucrat rahim.

encinglantse, la cabra esbrota un olm menjívol
desde un cayrell de timba penjada sobre 'l riu,
y 'ls bissonts s' arramadan, ab ayre germanívol,
dels llimoners y mangles al regalat ombriu.

cervos gegants rumbejan ses banyes d' alt brancatge
que pren l' aucell per arbres d' excelsa magnitut;
astora les gaceles lo mastodont selvatge,
y als mastodonts esglaya lo corpulent mammuth.

lo pirineu y l' atlas, titániques barreres
ab qué murá l' altíssim dos continents fronters,
agermanats embrancan aquí ses cordilleres,
dant al condor neus altes, al rossínyol vergers.

semblava que, geloses, del món á la pubilla,
europa y libia dassen, com noys petits, lo braç,
y que ella, al foch del geni, estel que al front li brilla,
amunt, per la escalada dels segles, les guiás.

guadiana, duero y tajo, que l' or y plata escolan
vessants de les planicies d' iberia á grossos dolls,
per llits de pedres fines anguilejant rodolan,
y dauran y perlejan deveses y ayguamolls.

ab líbiques rieres s' aplegan en llurs víes;
ab lo riu-d'-or cabdella ses aygues lo genil;
y si du aqueix de bètica remors y melodíes,
dunhi l' altre de costa de palmes y marfil.

vestida, enmirallantshi, de pòrfir y de marbres,
entre 'ls dos rius, com feta de borrallons de neu,
mitj recolzada al atlas, y á l' ombra de sos arbres,
del occident cofada la babilonia seu.

allá d' allá, per entre falgueres gegantines,
de sos menhirs y torres blanqueja l' ample front,
de marbres sobre marbres pirámides alpines
que volen ab llurs testes omplir lo cel pregon.

de sos immensos regnes la mar no ha vist l' amplaria,
y dormen tots á l' ombra del seu gegant escut;
y tangis, casitérides, albion, thule y mel·laria
per cada riu envíanli barcades d' or batut.

mes, ¡quí ho diría, al vèurela tan bella! en sa platxería
lo cranch d' un pecat negre va rosegantli 'l pit,
y entre 'ls humors corruptes que 'n brollan y materia,
demá lo sol debades la cercará en son llit.

vers l' hort, per odorífers boscatges, s' obre vía,
los brúfols y ferotges lleons fugint de por;
quant riu á ses espatlles tercera volta 'l día,
de llum vestit se lleva l' oasis de verdor.

y fentli de corona, ja hi veu, abans de gayre,
les d' or oviradores taronges groguejar,
com si brillant quiscuna fos altre sol que en l' ayre
sortís de les onades lo món á enlluhernar.

s' hi acosta entre bardices de murtra, y ja sos polsos
los ayres apetonan migtj embeguts de mel;
de bla fullatge y aygues murmuris s' ouhen dolços,
y veu descloure en plujes de pedrería un cel.

los cinamoms á rengles y poncemers altívols,
al dolç pes ajupintse de llur novella flor,
de dos en dos s' acoblan, en portxes verts y ombrívols,
hont guayta 'l raig de l' alba per reixes de fruyts d' or.

los cirerers s' hi gronxan, de flors viventes toyes
ahont vessaren tota sa flayra maig y abril,
y 'l fruit ja vermelleja fent goig, entre les joyes
que s' enfila á penjarhi d' un cep toria gentil.

rieronets hi lliscan y fonts arruixadores,
llurs aygues adormintse sovint entre les flors,
mentre eixes mitj-desclouhen los llavis á ses vores
per dar á les abelles lo nèctar de sos cors.

los brolladors escupen un riu per brochs de marbres,
y esbrinadíç al ploure lo ram de fos argent,
jugant l' iris corona lo cimeral dels arbres,
y 's veu entre ses tintes més blau lo firmament.

cascades mil esqueixan ses ones de bromera
per escalons de pòrfir y balmes de cristall,
y estols de blanques ninfes desfan sa cabellera
pe'ls remolins d' escuma, seguintlos riu avall.

pe'ls riberenchs herbatges, com un ruixat de perles,
festívol saltirona l' aucell del paradís;
oushi glosar joyosos sinsonts y esquives merles,
y á estones gemegarhi lo tórt anyoradiç.

y, lires del eden, los rossinyols li diuhen
que de sa branca á l'ombra li placia reposar;
y nins, bells com los ángels que ab ells jugan y riuhen,
fent toyes y garlandes, l' en tornan á pregar.

com qui no ho sent, alcides á ferse endintre cuyta,
vers hont flayrós lo crida de fulles ab rumor
lo taronger, que sembla, groguíssima, ab sa fruyta,
tot un cel d' esmaragdes ab sa estelada d' or.

refila, sota arcades de fulla, ab lira dolça,
balla y presum d' hespèrides lo tendre poncellam,
joguineja ab cireres y pomes per la molça,
y ¡juli! á salts abasta taronges del brancam.

de jesamí y vidalba derrera un cortinatge,
sa mare, per llentiscles en flor encobertats,
prop del seu buyt, guarníals set llits de nuviatge,
pus de boda ab adreços ja arriban sos gojats.

de sopte en ses joguines y riure infantívol,
d' un lleó ab la despulla cobert al hèroe han vist;
son pit d' atleta, y ayre guerrer y pagesívol,
ensemps que les encisa les deixa ab lo cor trist.

lo cimeral del arbre per abastar, s' hi atança,
quan llest descaragòlas lleig drach d' ulls flamejants,
y en roda la gran cua brandant com una llança,
tantost ab gorja y urpes li copça abdues mans.

ell, sortejantlo, aixafa d' un colp de peu sa testa,
y 'l monstre deixa caure ses ales y son vol;
sanchnós verí espurneja les flors, y sa feresta
mirada va apagantse com llum d' un sech gresol.

morint, al tronch del arbre se nua y caragola,
á cada revifalla fentlo cruixir d' arrel;
quant veuhen les hespèrides que fil á fil s'escola,
llur crit de verge s' alça planyívol fins al cel:

—¡ay, atlántida trista! ¡mes ay de qui 't diu mare!
¡que si veyem lo día renaixer será prou!
pus, mot per mot, l' auguri se va cumplint del pare,
que ab sos atlants, sa patria, sos deus y tot conclou.

«forem gegants,» morintse, digué; «nostra alenada
feu suhar á la terra de por y ploure sanch;
la coma que aturarnos volía es arrasada,
y 'ls boscos y mar ample no 'ns eran entrebanch.

»de libia arrabaçárem harpíes y amaçones,
per ella esparverantles com á pardals esquerps;
tenyírem sos saulons ab sanch de les gorgones,
garfint per escapçarles son dur cabell de serps.

»los pirineus, los alpes, los apenins rompérem;
quant de carnatge y guerra lo cor nos digué prou,
¡pobretes!, ja á l' europa y á l' africa tinguérem
á nostres peus junyides, com dos vedells al jou.

»fins al cim: mes al ésser al cap damunt tot tomba!
a foch y á sanch atenes arrámbans cap ençá,
y al vèurens de recules, l' atlántida, com tomba,
dessota nostra fèrrea petjada ressoná.

»s' aterra 'l meu imperi que n' aterrá tants d' altres!
aquell que á nostres passos se desvetllá en orient,
ab nou alè de vida, de mi y de tots nosaltres
dará les cendres, ossos y anomenada al vent.

»demá 'ls clapers y dolmens que nostres mans alçaren
no sabrán dir, com borda fillada, vostre nom;
sols respondrán «som rastre d' uns gegants que passaren,»
als segles que demanen d' hont eram y qui som.

»y al ferse esment de sabis, de forts guerrers y destres,
se girarán un día los ulls á sol-ixent,
y oblidarán, fent gloria d' inspiració, 'ls nous mestres
que alguns astres del món sortiren d' occident.

»mes no: la mar que 'ns colgue, ab aspre y ronch llenguatge
esbombará pels segles la gloria dels atlants,
los que á egipte deixárem del món en lo mestratge,
pus ans de grecia naixer eram ací gegants.

»quant un hèroe, alt d' espatlles y cabellera rossa,
d' un colp de peu engrune lo guayta del jardí,
llavors per tots vosaltres s' aixamplará ma fossa.»
¡ay! lo guerrer que 'l pare preveya, vèusaquí!

vèusel aquí; t' arriba, t' empren lo llenyatayre;
oh atlántica niçaga, coménçat d' esbrancar;
món que sahó li donas, no li 'n darás pas gayre,
que al arbre y tu, á ran soca, de terra us ve á tallar!

que 'l pare hem vist en somnis, l' hem vist com enjegava
al hort, d' hont eram roses, los poltros de neptú,
mentre eix deu, ab forcívol trident lo descalçava.
es somni, mes ses timbes y platja cruixen pu!

¡mare! penjau d' un sálzer la lira als vents y oratge,
que á l' ombra regalada no hi dançarèm pas més;
no enrameu nostres tálams de murta ab lo fullatge,
puix ¡ay! allí 'ns espera la mort per da'ns un bes.—

de roques sobre roques son les parets gegantes
del temple, hont los atlants enrotllan á neptú,
altívols com los roures y alzines bracejantes,
que semblan dir al cingle:—som tan ferrenys com tu.—

allí, per esposarles ab sos més braus sotmesos,
esperan ses germanes, les del mirar de cel;
de sopte, á un mal auspici, com de cent furies presos,
á llur cridoria 'l temple se torna altra babel.

s' en alça un que es del ángel caygut imatge viva;
d' humana recordança son nom esborrá deu;
del temple immens les brèdoles, ahont sa testa arriba,
tremolen á la forta tronada de sa veu:

—titans: quelcom de témer espera ab por la terra
que no podrèm tal volta contar á nostres fills;
apar que avuy la torra de nostre orgull s' aterra,
y sota 'ls peus trontolla lo món d' hont som pubills.

los núvols en figura d' espectres nos ho diuhen;
ho cridan les tempestes ab xiscles y gemechs;
estels ab cabellera de foch pe'l cel ho escriuhen,
entrellaçantla ab lletres d' espurnes y llampechs.

lo cel veig en feréstegues bromades arrugarse,
mostrantse, com entre ales de corbs, á claps á claps;
la terra veig, glatintnos, á nostres peus badarse,
y cáurens la corona, poch testa en nostres caps.

á mitj esbadallarse les flors se musteheixen;
passant les aucellades abans de la tardor,
se dolen, com d' un cástich fugint que no 's mereixen,
y, al vèureho, qui seguirles no pot esclata en plor.

sols junt ab la xibeca la gralla alegre 's mostra,
diuhen que 'ls rius s' en tornan enrera, y que un infant,
al veure d' aqueix día la llum en terra nostra,
ha reculat al ventre, de por esgaripant.

y ¿què 'ns caldrá á nosaltres? ¿seguir la rierada,
ò contra 'l fat empenyer la barca á vela y rem?
¿dels massa crèduls ríurens, ò fer ab ells llaçada?
titans de cor de roure, digáume: ¿què farém?

abans, quín vent os porta, contáu. tu que la vida
prop del llit d' or del astre del día escorre veus,
¿per qué, dígam, deixares tos camps d' herba florida,
que á mustehir no basta l' alè de tots los deus?

—tenía un fill,—respon,—com datilera

que breça 'ls colibrís en primavera;
un día 's caragira contra mi:
y, de bon ayre y ben plantat com era,

la vida li arranquí. 

posí son cos dins una fonda balma,
ab fulles abrigat de ceiba y palma,
perque 'l zemí del cel no me' l vegés;
mes ¡ay! del esperit la dolça calma

ja no 'm torná may més.

mos ulls aquella nit ¡ay! no 's clogueren;
entre caobes y mameys vegeren
dos altres ulls en la blavor dels cels;
«pare, dormiu, mes filles me digueren:

dormiu, son dos estels.»

«no son estrelles, no, filles hermoses;
aqueixes son del alt jardí les roses,
y aquells son ses espines pe'l meu cor.
dormiu vosaltres, ¡ay! poncelles closes

al somni del amor.»

¡ay! eran ulls de aterradora ceya,
y llur ullada escorcollantme 'm deya:
«¿ton fill, ton fill hermós, com no es aquí?»
he vist un braç que d' entre 'ls núvols queya,

¡era 'l braç del zemí!

¡perdó! diguí sortintme de la hamaca,
quan ressona son crit en ma barraca:
«dins la balma del crim la mar hi bull;
de tot quant veus, per esborrá' eixa taca,

ni 'n restará un escull.»

digué: y ja de la cova 'l mar eixía,
y d' aygua y manatins l' herbatge umplía;
jo, fugintne, 'm girava al nadiu lloch;
ja cabanyes y selves no hi havía;

ja vall, ni cims, tampoch.

d' haytí la cordillera, ique 'l cor ama,
en illes es trencada; de bahama
lo bell pahís, d' arenes es un banch;
y encara famolenca la mar brama

venint; ¡pot ser l' aclama
la meva olor de sanch!—

parla un que vora tule gelada 'l sol anyora:
—també és ¡ay! de diluvi l' auguri que vegí;
vegí á llevant esténdres la boreal aurora,
en flochs vermells y rossos trenats, y brins d' or fi.

y, com l' ona arrocega les perles y petxines,
desencastar semblava y endúrsen los estels;
mes tot plegat, llançantlos com flors entre ruines,
grans signes de malastre borronejá pe'ls cels.

atlants, ¡ay! de vosaltres; mes ¡ay! de vostre imperi
que, com lo sol, devalla de son mitjdía al mar;
açò que 'ls cels nos diuhen ab llengues de misteri,
malalta en sos desvaris, la terra ho diu ben clar.

he vist d' infants y vèrgens horribles sacrificis,
he vist á l' ignocencia del negre crim als peus;
arreu les viles, fetes encant de tots los vicis,
y aqueixos dins lo temple robar l' encens als deus.

he vist en la disbauxa noys tendres revolcarse,
los pares traure á vendre llur fill, del avi trist
los nets com d' una cárrega feixuga descartarse,
y l' un germá del altre bèures la sanch! he vist...—

l' interrompé un titá de la natura esguerro,
que, guerxo y d' estrafeta figura, 's veu entrar;
y esblanquehit, com mort que fuig de son enterro,
del temple per les tombes son crit fa ressonar.

—vora áfrica ab mos hèroes á nit m' endormiscava,
quan veig colossal geni baixar del firmament;
cubría sa ombra l' atlas, y ab un llamp que brandava
del simoun en ales, fería á tot vivent.

ja á mi m' empedrehía, quant diu, girantse enrera:
«en eix blat del diable no cal oscar la fauç.»
me deixondí; lo rúfol fantasma ja no hi era;
mes sols un llenyer d' ossos restava de mos braus.—

sa veu pe'l temple encara retruny, quant á l' altura
lo carro sotraqueja dels trons aixordador;
ab tremolor estranya responli la natura,
y al ventre de les mares ressona angèlich plor.

de prompte á un terratrèmol, que 's juny ab la tempesta,
l' ídol s' ensorra en grífol d' aygua llotosa y sanch,
ensemps que ¡estrany prodigi! li lleva un llamp la testa,
á troços y ennegrida fentla rodar pe 'l fanch.

a sa claror rojenca ¿que veuhen, puix s' ajupen?
veuhen fantasmes tètrichs passar en reguitzell,
entre ombres de llurs avis, que ab fástich los escupen
al front, marcat ja ab taca del infernal segell.

mes ells, sens despitar, estrenyen lo col·lotge,
y, brètols, escateixen si ferhi res los cal,
si alçar á pes de braços de terra 'l deu ferotge,
ò enfonzarlo, de tráurel, puix, creuhen no s' ho val.

en açò arriba al temple lo crit de ses germanes;
arranca un d' ells, sacrílech, lo trident á neptú,
los altres, á bocins, pilars ò barbacanes,
y al encontre d' alcides apar que 'l vent los du.

los fills de les montanyes s' hi lligan, seglars roures,
com ells de bona saba, d' arrel arrabaçant,
y abets que vergacejan los núvols al remòures,
com braços de la terra lo cel abrahonant.

altres més vells ne surten á glops de les cavernes,
brandant armes de pedra y ossades de mammuth;
ab fam deixan del antre pregon les nits eternes
aixís que han la flayrada d' humana carn begut.

lo matador de monstres que, de gegant á passos,
escometía á hespèris, duhentli 'l brot florit,
se veu trabat; sos braços se nuan ab llurs braços,
y un bosch d' enceses armes va á fèndres en son pit.

mes ell, com entre brèvols canyiços, s' hi obre via,
la clava de terrible maneig descarregant,
que, ab set de sanch, incendis y llágrimes sentía,
en sa espatlla ferriça, com ella bategant.

¿heu vist al huracá que escombra cel y terra
llevar la neu, boscuries y rochs als pirineus,
y, en revolví al endúrsels ab algun cap de serra,
fer remuntar les aygues d' un riu fins á ses dèus?

tal l' hèroe, al rompre aquella maror armipotenta,
s' engolfa en les onades á colps de ferro cru;
y fort y ferm oposa la seva á llur empenta,
com nau que á un abordatge presenta 'l pit tot nú.

allá aboca ses ires; hont més arreu pot batre,
empeny, romp y arrocega com estimbat torrent;
los guerrers de cap d' ala cauhen de quatre en quatre;
lo rebuig, com espigues de blat, de cent en cent.

així, arranant sa dalla, la mort ajau sa messa;
á cada colp que venta n' hi há de menys un clap;
ab sanch dels fills l' atlántida s' abeura, y, á la fressa
dels crits, ferir y caure, tremeix de cap á cap.

mes ja de les guspires d' inspiració que hi volan,
al front del hèroe envían la més hermosa 'ls cels;
com de florides branques, que als passarells breçolan,
una flor cau que fora germana dels estels.

entre rouredes d' armes y punys batents s' escorre,
la clava corsecanta tot carregantse á coll;
traspassa 'ls rius, tramonta les serres á més corre'
fins que dels camps de gades trepitja 'l sech rostoll.

en un marge, que ombrejan palmes reals, s' atura,
tendre encara, á plantarhi lo brot de taronger;
y, á correcuyta anántsen,—una altra má més pura
te regue y cuyde,—diuli;—puix jo tinch altre afer.—

lo sol besa, aclucantse, dels puigs la cabellera,
que arrancará, per férsen molçós coixí, la mar;
apar llantia espiranta damunt la capçalera
d' un gegantí cadavre que van á amortallar.

llavors lo freui no hi era; lo braç ab que encaixara
bètica ab libia era aspra renglera de turons,
ciclòpea cadena, de que son caps encara
de gibraltar y ceuta los dos altívols monts.

ab ella l' arquitecte diví fermá tes ones,
mediterrá, que esquerpes sortían de ton llit,
per corre' á un mar més ample, lleons vers ses lleones,
que ab sa platja forcejan frisoses á llur crit.

eix mur ò restellera de cingles era calpe;
los pirineus no foran més aspres ni majors,
si, enamorat d' espanya, vingués á seurhi l' alpe,
atret, com les abelles, pe'l riure de ses flors.

mes está escrit: un vespre, del mar la cadireta,
sols per rentar l' atlántida d' un crim, s' aixecará,
y per penjar al sostre son niu, una oreneta
no trovará en tota ella prou terra l' endemá.

sos turons, que, com arbres de nau en lo naufragi
caurán romputs, tremolan á cada sol ponent;
y avuy, com si á cumplirse vingués un mal pressagi,
trasmeten á les planes llur fort tremolament.

tu sola dorms embriaga, del occident, oh reyna;
¿no 't sents desfer á troços, l' abís glatinte ensemps?
¿no veus al cel un glavi de foch que 's desenveyna?
cau de genolls y prega; mes ¡ay, no hi ets á temps!

que del suplici es l' hora terrible; ja llampega
la clava, al front de roca de calpe devallant,
com sanguinós cometa que pe'l cel s'arrocega,
secades, pestes, llágrimes, ruhina y dol vessant.

cahuen d' esglay los hòmens; s' escruixen les montanyes;
ab gran panteig espera quelcom d' horrible 'l món;
y, al colp esportellantse la serra, ses entranyes
mostra al sol, que entre boyra per sempre se li pon.

ell pren alè, y lo ferre tallant torna á les bromes,
del hort de les delicies per ferne un camp de morts;
quant, com un vol de tendres y místiques colomes,
l' enrotllan amorosos d' hespèris los recorts.

planyent de son amor á la regina hermosa,
lo mall, que abranda 'ls ayres cayent, vol decantar;
mes eix, entoçudintse, s' aterra, y la resclosa,
com fèrrea porta, s' obre de bat á bat al mar.

s' estimba ab castells d' aygua l' eslleviçada serra,
y al cru espetech s' esquerda l' atlántida trement;
los estels, dalt, aguaytan si esclata en llamps la terra,
la terra, si ab sos astres li cau lo firmament.

l' hèroe, esblaymat, sospita que es tot allò un desvari;
quant veu á ses espatlles un geni agegantat,
de qui la grega lira, profana en lo santuari,
ni, veu del cel, la síbila de dèlfos, ha parlat.

en llampegueig volcánich sos ulls grifolan ires;
terbolins l' arreboçan, fredat y confusió;
lo foch del cel li encercla corones de guspires;
li es música escoltívola l' espetegar del tro.

brandeja ab má ferrenya l' espasa flamejanta
que romperá en lo dia derrer lo pern del món;
y, escamarlat damunt la víctima geganta,
peu ençá peu enllá, li descarrega al front.

vessant de deu les ires hont fou trempada, hi baixa,
semblanta á una columna d' incendi pirenaych,
que, com faixá l' europa, l' atlántida ara faixa;
«para 'l coll,» com dihentli; «abísmat ja, que caych.»

espignet de la trompa que als móns, en sa agonía,
cridará al espantable juhí del criador,
sa veu desbota rústega pe'l cel, que s'incendía,
com de cent rodants carros traqueig retronador.

—atlants: heu de desésser: la terra fins que us serva
s' en ha d' entrar á estelles com á vaixell podrit:
faças enllá ò enfónzes l' humanitat superba;
fáçanshi monts y regnes, que 'l mar muda de llit.

ja apunto á ses entranyes la ploma per escriurhi
lo jutjament del poble que 's creya sempitern:
plegau, atlants, de bátreushi; hespèrides, de riurhi;
purs ángels, á la gloria; fills de neptú, al infern.

será ta clava, alcides, sa enterradora aixada;
per çò, fosser de pobles y móns, jo 't guío ací,
y á fi de no esqueixarte lo cor, de ta estimada,
per ara repintarlhi, l' imatge n' esborrí.

l' europa tu arrancares de l' áfrica; les dues
dels braços de l' atlántida d' un colp jo arrancaré;
y á aqueix corch de la terra, sos fills y filles nues,
del deu que adora, als poltres, per grana llançaré.

mes ¿sents? per sepultarla la terra ja 's mitjobre;
¡oh! mírala estimbada rodarhi desde 'l cim;
li reque ò no, ha de bèures, girada de sotsobre,
de l' amargor de l' ira divina l' escorrim.

ni som en la gran era tots sols eix blat á batre;
mira allí com ses ales hi aixampla 'l simoun:
lo torb del equinocci surt més enllá á combatre,
y 'l mar s' espanta al vèures d' un altre mar damunt.

y tots d' acort la colcan pe'l nort, garbí y mitj-día,
esquarterantla ab boques de gegantins caymans,
ab gran rugall dihentme quiscun, que engoliría
del univers en runa los troços flamejants.

aguayta com hi abocan los pòls ses nuvolades,
que ab llurs ramats aplegan lo llevantí y ponent;
s' arruan y espesseixen, al tro arremolinades
de mon fuet de flama, que atiadó''ls encen.

¿lo brahol d' un incendi dels núvols ous dessobre?
de llamps es una mánega que hi baixa en terbolí:
¿altres ne sents al fons? son del infern que s' obre
per rèbrela, entre harpíes y furies, en son sí.

¿no sents com xiscladores per tot ja esvolategan
empenyentla y penjántseli als peus en lleig aixam?
ensemps que ronch me crida l'abisme, hont l'arrocegan,
"¿eix pa com no li llanço fentlo glatir de fam?"

¡cuyta, oh! que es hora; ¡afányat! si tens prou pit, devalla
de calpe á l' aygua, pássala, tramóntala d'un salt;
á hespèris trau dels braços d'eix mar que la avassalla,
y creuré al que m' apressa, terrible deu de dalt.—

ronch tro de trons que'n baixa suspen, al estimbarse,
cingles y mars; y al cel, que fa de tornaveu,
tement morir, los astres y móns semblan pararse
á ohir la nova, altíssima, paraula del gran deu.

—al dar per cor la terra á aixams de móns, "cováula,"
los diguí á tots; "corona siáuli de claror;
y als braços ab canturies, oh serafins, breçaula,
que es l' home qui hi va á náixer, l' amor del meu amor."

per ell de l' ampla cúpula del firmament penjíla;
per guarda 'ls rossos ángels, per llantia 'l sol li he dat,
y ell contra mi ara aixeca, per férsen deu d' argila,
l' univers que á ses plantes posí; ¡malaguanyat!

¡ell contra mi! dels éssers aquell que més amava,
aquell de qui volía la pensa per espill,
com plau als astres vèures lluhir en la mar blava,
y á un rey sa noble estampa mirar als ulls d' un fill.

¡oh! cada sol, cada astre del cel sentme una lira
que 'm canta en móns més amples y hermosos son amor,
¡que així l' aubaga terra, que ni tant sols s' ovira,
que eixa taca d' un punt m' haja robat lo cor!

prou juntí 'ls continents, de l' aygua al destriarlos,
perquè en ma gloria unissen ses llengues en un cant;
mes lo pecat m' obliga, ¡y ab quán doló! á esbullarlos;
¿quín mal t' he fet, fill d' eva, que aixís m' ofengas tant?

¿perquè m' escups lo fanch, de que't traguí, á la cara?
no parant jo d' amarte, may paras d' avorri'm.
recordant lo diluvi tremola 'l món encara,
y ja 'n demana un altre l' atlántida ab son crim.

mes, prompte á la que esborra del cor mes santes regles
com lletra mal escrita, la esborraré del món;
y 'ls segles á venir no sabrán dir als segles,
los vells atlants, llurs tronos, ò sepultura hont son.

¡oh mar! romp la muralla d' arenes qué 't té presa;
foch que bulls dins la terra, desbota sota 'l mar;
cayeuhí, negres núvols, com llops damunt la presa;
atíals tu, mon ángel, y dónalsla á tragar.

¡oh! atolla en sa rodera lo carro de sa gloria;
llança eix got de metzina, sinó 'n beurá tothom;
destralejant fes llenya del arbre de l' historia;
esbulla 'ls pobles; trenca la terra que 's corromp.

y 'ls 'vuy malavinguts fragments en que 's partesca,
units pe'ls nets d' hespèris me tornarán á amar,
com un parell de braus que 'l bover desjunyesca,
per, al ser vells, poderlos mellor aparellar.—

diu jehová, y per entre los sols de sa corona
sa cara ha vist alcides, com llunyadá llampech,
en mitj del cel, que, núvol y fosch, flameja y trona,
y tantost cau, com arbre que un llamp ha deixat sech.

mes de prompte, enardintse son cor á una guspira
que li tramet l' altíssim, despresa de son ull,
com estimbada roca, se llança al món que espira,
gromoll de terra y aygues d' un caos al rebull.

ministre d' esterminis, que 'ls llamps hi descarregas;
¡oh! pòrtamhi entre onades de polsaguera y fum;
per eixa nit reveure l' atlántida que ofegas,
déixam muntar tes ales, de ton flagell al llum.

la canto cabuçada tombant al precipici,
del món en les entranyes, com boja depertant;
mes, cántala tu ab veu de trompa de judici,
que, d' esglay rugallosa, la meva no pot tant.

xisclets d' esgarrifança, renechs, ays, cridadiça,
veus tristes de la fossa, veus dolces del breçol,
fan chor ab lo feréstech rugit y udoladiça
ab que 'ls boscatges ploran la llum del derrer sol.

de pompeya, al esténdrehi son mantell lo vesuvi,
de troya y de pentápolis, ressona 'l fort gemech,
l' esgarrifall, bram d' aygues, y monstres del diluvi,
y de la nau del món al rómpres, l' espetech.

colgades en sepulcres d' escuma les montanyes,
de peus al fanch, responen ab crits y gemegor;
y s' ou, com si enrunassen mals genis ses entranyes,
de colps, esllaviçades y enfondraments remor.

sota 'l tallant la víctima forceja; mes, —ovella,—
apar que l' angel cride:—no 't caldrá, no, estrevar;
tes selves qui esplomiça, tos cingles qui estavella,
qui ton tos camps d' aurífich velló, t' ha d' escorxar.—

al seu voltant tot regne s' astora y tremoleja,
anyells que han vist la ovella en mans del matador;
y ab membres y òssos fora de lloch, lo món panteja,
sentint d' entre sos braços arrabaçar lo cor.

tant bon punt á les ones lo calpe s' esportella,
abócanshi en cascada com feres udolant,
y á cada troç de serra que l' aygua avall cabdella,
aixampla més sa gorja l' engolidor vessant.

—¿què baixa, — crida un nin, — de gibraltá' á ramades?
no son los bèns que á peixer venían lo rebrot,
que son bramayres monstres de crins esterrufades;
¡mares, mareta meva! que 'ns xafarán á tots!

—¡á tots! — ella responli; — ab aqueix mot m' aixalas
lo cor; vina á mos braços, fill meu; no 't cal fugir:
fugiu, fugiu vosaltres, aucells que teniu ales;
jo esper ab qui més amo que 'm vingan á engolir.—

lo volga, 'l ròse, 'l gánges, ab llurs sorrals y roques,
cent rius sembla que hi tomban en torb escabellat;
generacions y segles, així afamada embocas,
tu, sense fons ni vores, negrosa eternitat.

y 's muntan y revenen, y arreu volcats s' abisman
en remolí, frisosos, mars sobre mars, al fons,
d' ahont, ab bull d' escumes y vents que s' enfurisman,
renáixer sembla 'l cáos, sepulcre y breç dels móns.

apar que al estimbarse la mar de serra en serra,
rodole ab les boyrades lo llamp y l' huracá,
buscant dintre l' abisme los òssos de la terra,
per darlos á eixes áligues del cel á descarná'.

y allá per les planicies d' hespèris escampantse,
solleva, aixaragalla y abriga per supols;
se fan enllá les serres, desdint y cabuçantse;
y torres que muntavan lo cel, besan la pols.

s' adreçan erms y marges, aprés que 'l mar troceja
ab una má llurs boscos, ab l' altra llurs ciutats;
als peus del puig rodola son cap, y 's balanceja
l' esperit de les ones damunt l' or dels sembrats.

escapçats ídols, brèdoles del temple seu despulles,
ab la floreta rodan que 'ls encensava 'ls peus;
los cálzers d' or y ceptres s' amagan entre fulles,
al veure així ofegarse los sacerdots y deus.

lo taup al niu de l' áliga, lo peix al núvol colca;
als cims hont espigaren sos pins torna la nau;
en lo jaç de la dayna la rèmora 's revolca,
y escorcolla 'l d' hespèris algun marí gripau.

les eugues que batían lo blat volan pe'ls ayres,
ab l' era y mas á troços, y garbes y garbers;
fan un gabell entre ones arbreda y llenyatayres,
y ab sos difunts la fossa barreja sos fossers.

d' açò á través, cadavres de pobles y boscuries,
que bullen ab los núvols ab tufejant barreig,
camina y nada alcides vers l' hort de les canturies,
de morses y tremelgues y catxalots rabeig.

prop seu rumbeja una illa naixent ses verdes robes,
y ab bels de mort, encara penjantshi blanchs xayons,
esperan á ser presa de les marines llobes,
que, ab l' illa y tot, altra ona los arrocegue al fons.

nines galants lo cridan desde un cim de palmera,
allargantli los braços de gebre esblanquehits,
y en sos genolls musclosos y rossa cabellera
se penjan infants tendres pe'l fret esmortehits.

lo grech tot ho rebutja y empeny á cada banda,
morts y vius, moltonades y llenya á curumulls,
d' un rehinós pi á la teya gegant que 'l vent abranda,
á la gentil hespèris cercant, de negres ulls.

de sopte, ab ays planyívols y esgaripar de nina,
venen vius á punyirli lo cor sos alarits,
com piuladiça y tristos sospirs de la cardina,
la torrentada al dursen sos xiricants petits.

no lluny de les hespèrides se dol sa mare trista,
en l' hort hont com sa vida les flors s' han esfullat;
quant del brandó terrífich la llum fereix sa vista,
y ab la esperança dintre son cor, la por combat.

es qui enjegá en son regne les mars; ¿ve á esperonarles?
ò condolintse d' ella ve á dúrselan á port?
mes ¿cóm deixar ses filles? cóm somiar deixarles?
jamay: entre sos braços primer reptar la mort.

¡oh cèlica puresa! llavors li aparegueres,
com angel ensenyantli de bètica 'l camí;
—vinahi, si vols guardarme ton lliri,—li digueres,
y al punt, per assolirte, de tot se despedí!

fa 'l derrer plò' ab ses belles hespèrides, que moren,
com dits d' una má balba, dessota 'l taronger
arrupides; y en ombres hont tant felices foren,
al deixarles cadavres, també ho voldria ser.

—¿per què á mon coll, oh filles, enarbro vostres braços?
al pit lo cor se 'm nua d' havèrvosho de dir;
nosaltres, que vivíam de besoteigs y abraços,
los últims hem de darnos, gemats, ans de morir.

qui en terra us ha posades per sempre vos hi deixa;
mes ¡ay! á ses entranyes no repteu de cruels,
que es molt punyent l' espina que avuy me les esqueixa,
y son, mirau, mes llágrimes, del cor foses arrels.

no vullau saber altre, de mon amor poncelles;
anau al cel á obrirvos abans d' entendre 'l món;
jo que ¡ay! embriaguímhi d' olors y cantarelles,
hauré d' arrocegarmhi ab la vergonya al front.—

y al cel alçant la vista, los dona l' arrevèure,
arrancantse á llurs braços, que cauhen esllanguits,
com esllanguits colltorcen los branquillons d' una eura,
d' un arbre amich al perdre los braços y los pits.

herpèris, la d' ulls negres, perque sos fills no vejan
al grech que ve á escomètrela, llampech en la foscor,
á la ciutat ciclòpea s' acosta, hont remorejan
com roig aixam al veure robar ses bresques d' or.

y ab por los diu que pujen plegats á la montanya,
y al cim, puig lo diluvi segon era vingut,
per soplujarshi munten ab pressa una cabanya,
desde ahont pugan vèurel extendre á peu aixut.

—¿y allá vindreu? — preguntan; y ab veu que li tremola,
—allí aniré, — responlos, — quant la maror vindrá.—
però sos fills li signan aquella montanyola,
y ella pensa ab cingleres y terres més enllá.

y, rampa amunt pujantsen, arramban feixuchs còdols,
magalls y cunys, per fendre la roca de soley,
y per servir de jáceres, antenes y permòdols,
fan cárrega, al passarhi, dels arbres del esquey.

al vèurels enfilarse rabents de roca en roca,
recorda hespèris l' hora que hermosos los parí;
alça y retorç en l' ayre los braços, y la boca
mitj obre per cridarlos: — tornáu, que us enganyí.—

mes repensa, y tement, si massa plany llur vida,
que li pendrán la joya que té de més valor,
á llur fossa deixantlos volar á tota brida,
atura 'l mar de llágrimes ab que desbota 'l cor.

per sempre despedintsen ab un ay d' agonía,
dos rierons enjega dels ulls, ja lluny de tots;
y ab los cabells estesos, com presa de follía,
á qui s' atança, diuli paraules de senglots.

los llops de mar y terra que venen á esqueixarla,
s' amanseixen ohintla tant dolça sospirar;
fins sembla que les ones s' aturen á escoltarla,
com blanchs anyells venintli les plantes á besar.

—deu ò mortal que sías, — li diu; — tu, que vingueres
á vèurem al abisme rodar ab tots los meus,
si, fill de mare humana, de sos dolors nasqueres,
planyme ¡ay! á mi, qu' ab llágrimes de sanch t' amaro 'ls peus.

mare he sigut; mes filles al cel no deixi veure,
perque me les voldría per flors de son jardí;
donchs moren, y son últim alè jo no 'm puch beure;
moren, y lluny dels braços y cor hont los brecí.

tinch dotze fills d' espatlla musclosa y pit titánich,
que en guerra ab deu fan l' obra del univers malbé;
mes sota 'ls machs que tiran al cel, llur front satánich
caurá romput, y mare demá ja no seré.

una patria tenía, rovell d' ou de la terra;
no tinch ja patria dolça ni res de quant amí;
ton braç, ton braç terrible per sempre m' ho soterra,
y sols los ulls me deixas pera plorar sa fí.

¡ay! d' aqueix cor que feres bocins, bé te 'n pots dolre:
¡sálvam! no temo 'ls monstres que d' ayre veig venir,
fent xirricar les serres de dents que m' han de moldre;
altre temor m' acora que jo no 't goso dir.

quant ¡ay! me coronavan mos dies amorosos
de flors de jovenesa que enmustehí 'l neguit,
de la serra que hereta son nom als soleyosos
cims, d' atlas somiava recolzadeta al pit.

los ulls á l' estelada, dalt, part d' amunt la pensa,
cantava ell les celisties y 'l fill de l' alba ros;
dels móns que infantá l' eros y cova, l' avinença,
y, ab áurea lira, jo ales donava al rim festós.

polsávala, á mos fills girantme engelosida;
plavíam ¡ay! de vèurels, ab sos ditets gebrats
los bèns escarpir elles, peixentlos sajulida,
y ab los lleons ells bátres, pe'l rost abrahonats.

sovint, ab llurs joguines deixantlos al herbatge,
baixavam á esbargirnos al borbolleig d' un riu;
de tarongina, sálides florides y brostatge
als cisnes d' ales blanques enmanllevant lo niu.

de nostre poncellatge l' albada allá retreyam;
los ulls de mes hespèrides; llur front somiador;
mots ignocents d' esposos enamorats nos deyam,
que 'l cor, al recordarsen, se trenca de dolçor.

¡somnis de maig flayrosos, que d' hora us esvanireu!
ara entre espines l' ánima sols sab de sospirar;
y aprés que ab aleteig y besos la adormireu,
sols sab avuy de plányerse, mos ulls sols de plorar.

endormiscantsem atlas á l' ombra d' uns arboços,
era un mitjdía cálit de sol y xafogor,
jo lluny, ab ses ovelles sentint mos pollets rossos,
m' acosto de les aygues á pendre la frescor.

quant un aucell que á estones veníans á complaure,
per ma dissort, se 'n vola, bonich com un estel,
de sos jochs á ma prole candíssima á distraure
ab son bech d' or y ploma de la blavor del cel.

cull becada, y de l' herba se 'n puja á unes ginestes,
de la ginesta á una alba hont nía l' oriol,
y ve de branca en branca, fent saltirons y festes,
als cortinatges d' eura que 'm fan de parassol.

espiantlo 'l seguiren mos fills escorrediços,
y ab blana má fent tòrcer los sálichs y bogám,
hont creyan veure tendres aucells assustadiços,
me veren entre escumes distreta rabejá'm.

fan repensió als esforços derrers de la puresa,
mes tornan á ma cara, bella en mala hora, 'ls ulls;
y al cel volant lo geni beneyt d' ignocentesa,
amaga 'ls seus plorosos ab sos finíssims rulls.

cresqueren, y veyéntmels de victoria, en victoria,
de guerra ab bruyt y d' armes anarsen á llevant,
pensí que ab sa alenada los ayres de la gloria
s' endurían los térbols recorts que 'm matarán.

mes atlas mor, é indòmits los fills que duguí al ventre
voltárenme ¡ay! encesos d' un malehit ardor,
y avuy mateix volgueren ¡no es molt que 'l món se n' entre
volgueren ferme oferta de llur damnat amor!

als ulls en que mirarme solía, ¿com aresta
debía rebotir rasposa y foguejant?
¿del vostre, ¡oh deu! lo llamp cridar sobre llur testa?
¡perdó! jo 'ls era mare; mon cor no pogué tant.

cayentme al colp les ales del cor, ni sols paraula
los torní, y, abocantsem les llágrimes als ulls,
del clot de qui més amo vinguí á regar lo saula,
y aquí fineix ma vida, si tu al pit no m' aculls.

tu, que enfonzas ma patria, no 'm perdas ¡ay! ab ella;
condolte d' eixa mare y endútelan ab tu;
trau de perill de totes mes joyes la més bella;
deslliura ma puresa ò aixafa mon cor nu.

sálvamela: t' ho prego pe'ls nins que 't diuhen pare:
jo 'ls gronxaría als braços, jo 'ls donaré 'ls pits meus;
mira que es ¡ay! un glavi per aqueix cor de mare
l' alletar la fillada de qui atuhíli 'ls seus!

mes... no; no te m' endugas, que d' atlas so l' esposa,
y altre home, ni per tráurem del clot m' ha de tocar:
òbremen un y còlgam ab un penyal per llosa,
que 'ls fills de mes entranyes no pugan decantar!—

li diu: y esmortehida s' inclina al peu del arbre
que cobricela 'ls ossos del seu marit difunt,
quant sembla 'l mot d' "espòsat" sortir de sota 'l marbre,
entre 'l plor de ses filles y 'ls crits de serra amunt.

—anem,—diuli alcides,—anem; no sospires;
també de ma patria les ribes deixí;
¿de grecia la hermosa parlar no sentires?
per tu jo la deixo,
si en dolç esposori t' uneixes ab mi.

lo cel es qui'm guía com nau á les vores
d' eix náufrech realme, per tráuret á port,
y durte á una platja feliç, hont no anyores
los boscos que foren
tos boscos de cedres que sega la mort.

als camps hont te esperan les vèrgens d' iberia
la terra es més verda, lo cel es més blau;
tu pots transplantarhi les roses d' hesperia
y jo de beocia
ab l' art de la guerra los jochs de la pau.

¿t' esglaya ma clava que 'ls monstres aterra?
mon cor no es com ella de ferro batut;
á colps mentre obría de calpe la serra,
ta veu he sentida;
perçò á darte 'ls braços corrent he vingut.

com riu que s' estimba d' un cim de montanya,
jo arranco quants arbres se 'm posan devant,
los rompo y trocejo com llances de canya,
y rego y amoixo
los jonchs y floretes del fèrtil vessant.

¿quí so? los centaures de tracia 'm coneixen,
al vèurem s' esquitllan poruchs los lleons,
les torres superbes de por s' estremeixen,
y 'ls cingles mateixos
tremolan, si ab ira trepitjo sos fronts.

so 'l torb que llurs selves remou d' un colp d' ala,
so 'l llamp que á les aygues obrí passadíç,
qui ofega les hidres, qui la áliga aixala;
per eixos so alcides,
per tu, dèbil eura, so un llor vincladiç.

mes l' aygua ja abriga les valls y planures;
¡anem! ans que abrigue les serres y tot;
sortim d' eixa terra d' ayrades impures,
bellíssima hespèris,
abans que la trenque l' etern com un got!—

y á coll prenentla, al grífol del mar creixent se llança,
de peus y mans servintse com d' ales y de rems,
mentre ella, ab veu que amargan lo dol y la anyorança,
recorda així á les selves sos més joyosos temps:

—adeu, alats salteris, aucells que 'm despertareu;
no tornará á breçarvos de l' alba 'l vent suau;
bardices, que per ferme bona ombra us enramareu,
ponts de verdura y portxes, ¡per sempre adeusiau!

¿y mos anyells? coneixen ma veu encara, y venen,
¡qué hermosos ¡ay! de veure, qué flonjos d' amoixar!
y ab tristos bels, mirantme de fit á fit, s' estenen,
com volent dirme: "mátans, ja que no 'ns pots salvar."

també, ¡ay de mí! la cerco la mort y no la trobo,
puix, cadavre, al registre dels vius damnada estich;
adeu, riu á qui perles y arena d' or no robo,
adeusiau, boscuries, de ma niuhada abrich.

per sempre, ab quant estimo, jardí, tinch de deixarte
del mar á ser pastura; ¡tant que t' amava 'l cor!
la lira que me 'n porto, m' ajudará á plorarte,
puix sols hi tinch sencera la corda del dolor.—

en tant, damunt d' altívol serrat que 'ls núvols toca,
altre 'ls atlants n' aixecan en alterós fortí
que 'ls sopluje ab hespèris gentil, de roca en roca
quant pujen les onades, com goços al festí.

romp l' escodayre ab ferre de tall la pedra crua,
que ab suor negre estovan sos braços, pit y front;
y 'ls rochs deixa 'l manobre damunt sa esquena nua
tombar, en l' ample córrech fent de pelásguich pont.

ab unglots de diable ganxuts altres n' arrancan,
barruers empernantshi, dels puigs ab tremolor,
y á colps de peu, á falla de mall, los esvorancan,
ab pedres tasconantlos, á tall d' estellador.

y ab má de cíclop sobre més grossos rochs los pujan,
en paret de cinch braces d' amplaria, amunt, amunt;
y altres rochs, que á les feres en mala nit soplujan,
arrabaçats com tofes de llana 'ls van damunt.

després, per coronarla ab volta indestructible,
s' acotan cent espatlles com archs de campanar,
y de gra á gra s' hi assenta lo rocatam terrible,
sens fer les cariátides de carn debategar.

quant, mitj clos l' edifici, ja del ayguat se reyan,
serres avall, d' escumes y llenya en lo borboll,
á la claror de l' atxa reynosa, l' hèroe veyan
fugir, y ¡ay! ab hespèris, llur mare hermosa, á coll.

los alçaprems de ferre li tiran y rocaços,
y derrera 'ls esqueixos de serra, al enjegá 'ls,
com rius al mar devallan, apuntalant los braços
en plátanos sens branques que 'ls feyan de parpals.

y enrera deixan terres y mars cada gambada,
tramontan fraus y conques, torrents y xaragalls;
á 'ls seus al retornarsen la grua en sa volada,
no veu aixi á més corre passar turons y valls.

llur crit, trepitj, llambordes y bigues que brunzeixen
á alcides esperonan que fuig per l' erm fangós;
quant á sos peus restobles, selves y munts falleixen,
com tallamar, devora les ones coratjós.

de còdols, terrocedes y tronchs á la tempesta,
y esquitxoteig que enllota lo cel diluviant,
s' hi lliga la dels núvols, damunt sa rossa testa
brugenta, xafadora, y en terbolí esclatant.

lo pi, que flamareja del hèroe als dits, s' apaga,
unich estel que eix vespre d' horrors al front tingué,
y en la foscor palpable d' egipte tot s' amaga,
com si apagás los astres del cel qui 'ls encengué.

lleons, caymans y boes ab óssos blanchs se topan,
ensemps ab llurs montanyes de glaç y de verdor;
ab elles grans onades pe 'l camp del mar galopan,
y sembla 'l món desferse d' espasme y tremolor.

les boyres, apilades, en aygua y pedra 's fonen,
sa crin de foch espolsa lo torb desembridat,
y ab llur bram les balenes al bram del mar responen,
á tall d' illes surantes fenent sa immensitat.

obrintse entre elles aspre camí, lo grech s' engolfa,
contra corrent y á palpes, sens atinar ahont;
y 'l temporal, y 'l xáfech que l' huracá regolfa,
y les mars, d' una á una s' esberlan en son front.

sovint cayent dels ayres, en l' infernal tramuja
s' enfonza del cahòtich abisme rebullent,
y de sos antres altra zumzada se l' en puja
boyres amunt, com fulla resseca en mans del vent.

quant pensa que per rònega, plombada afrau s' estimba,
los peus li amoixan ordi pastiç y flors del camp;
y al refluir l' onada, quant ja li apar que minva,
de colp remunta 'ls núvols á frech á frech del llamp.

y á sa claror, un caos apar de roja flama
la mar d' hont ell es átom, d' una ona al cim penjat:
davall boques de monstre dins la del mar que brama;
damunt, rius d' aygua, marbres y fusta á bell ruixat.

y boyres, vents y onades, ab ronchs esgarrifosos,
del cel y 'l pèlach midan l' abisme á revolcons,
en llur desfet y brega set voltes, rugallosos,
trametent d' un al altre lo cru espetech dels trons.

veu á gabells cadavres passar d' infants y dones,
lo seu alguna encara duhent estret al pit,
y á 'ls atlants, entre crestes de neu de llunyes ones,
de basilisch l' ullada clavantli fit á fit.

veu açò y l' encobertan de nou tenebres fosques;
ab aygua á coll trasteja de terra al cel tramès,
ja entrebancat d' un cingle per espadades osques,
ja entre 'ls cabells nuosos d' una ridorta pres.

cau y s' ensorra, 'l colga sovint l' ona negrenca;
d' ahont cerca refugi ne sur feréstech orch;
l' abet á que s' agafa segueix d' arrel ò 's trenca;
hont posa 'l peu se bada per engolirlo un gorch.

la llambreganta ullada de fera monstruosa
seguint, tantost lo copça son ample coll obert,
y ensopegant les serres de sos caixals, l' hermosa
fa ohir son escarfall en l' horrorós concert.

y monstres afigura llavors més espantables,
que á rues pernabaten y jugan al entorn,
llurs boques de caverna badant insondejables,
sovint per algun llamp enceses com un forn.

y es tot per ella un caos d' espectres lleigs é informes;
ho son pinacle y sòcols rodant en confusió;
la rufacada es ayre de llurs ales deformes;
sa llengua 'l foch del núvol; llur bramadiça 'l tro.

fantasmes son, que allargan negrenchs y ossosos braços,
los verns que 'l vergacejan surant d' arrels amunt;
balenes son les roques; los turons gegantaços
que, encaputxats de núvols, s' encalçan d' un á un.

umple 'ls espays, de sopte, feréstega clariana;
ella ho coneix, la atlántica ciutat ha encès lo llamp;
la flama, que l' encercla com infernal capçana,
respon al mar y als núvols ab més sencer rebram.

vergers, palaus y llotges son boques de vesuvi
ab que brega, atenyentlos á llenques, la maror;
sos fills quant se 'n adonan, lluytant ab lo diluvi,
—¡be trigá prou, —esclaman, —ma llar á fer claror!—

y, raig á raig, alcides de més aprop sent ploure
palets que servirían per moles de molí;
y bromereig y trángol derrera seu remoure,
y estendre per garfirlo llurs braços de rampí.

á cada pas ressona més prop llur roncadera;
llurs ungles ja esgarranxan de sos talons la pell,
y, al crit y esgarrifança d' hespèris encisera,
té por de que ja urpejen son voleyant cabell.

á les creixentes ones sa immensa portalada
va obrint de pinta en ampla de gibraltar lo freu.
sos dos muntants de pedra fan lloch á la riuhada,
y 'l front de calpe á troços serveix de marxapeu.

ab crits d' esglay s' hi estimba la mar, com si en la volta
del cel tronás encara la veu d' adonaí;
y roda ab penyes, boscos, sargaça y llot revolta,
muntada com selvatge corcer per tervolí.

y creix, y, afamat monstre, rugint la catarata
atrau d' etruria y xipre les aygues cap ençá,
sos llachs minva l' adriátich, l' egeu sos rius de plata
y 's vessa, urna trencada, lo vast mediterrá.

lo riu d' egipte allarga com cocodril sa boca,
esmirna, éfeso y troya s' allunyan de neptú;
l' illot de tyro á la assia s' agafa ab braç de roca,
y al bes de sahara donan les sirtes son pit nu.

los apenins aixamplan son bell repeu de marbre,
provença creix per veure brotar ses illes d' or,
y com de primerenca tanyada 'l tronch del arbre,
los continents se voltan de rams d' illes en flor.

aixís, al aclucarse lo sol, van á més corre'
sos raigs, com rierades d' or fos vers occident,
lo dia, 'l bruyt, la vida del univers s' hi escorre,
y es de celistia un pèlach volcat lo firmament.

mes entre 'ls plechs del ròcech daurat, que 'l jorn retira,
desencastades perles, llambrega algun estel,
espurnes que restaren d' aquella immensa pira,
petjades ¡ay! del astre gegant que umplía 'l cel.

mare dels deus, ¡oh grecia! tu dormías,
com venus per les ones breçolada,
aquella nit terrible, y res sentías
del tro y aixordadores armoníes
ab que fora l' atlántida enfonzada.
mes, com mantell de satí blau troçada,
la mar, que encara ab dos replechs t' abriga,
te mostrá nua al cel y 't despertares;
y als raigs de la celistia tremolosos,
y de la lluna amiga,
tos tendres ulls, encara somniosos,
vers l' hort de les hespèrides girares.
llavors per tes arenes
rodolaren set cántigues sonores,
com de gentils sirenes,
que sos amors y penes
á sospirar vinguessen á tes vores.

delos

per la fitora de neptú arrancada
d' un dels tres cayres de sicilia bella,
vegí'm com nova estrella,
del mar immens en la blavor llançada.
mirantme les gavines
de borrallons d' escuma coronada,
creguérenme llur cándida parella;
les áligues marines
creguérenme de lotus flor novella,
que entre randes de mar y coralines
hagués badat sa virginal parpella.
al vèure'm en los márgens de l' etolia
l' aqueloos, als besos de l' aurora,
me prenía per cálzer de magnolia
que li oferís aromes en sa vora.
les illes me prenían
per un navili de rumbosa vela,
que, ple de richs aflayres,
los joguinosos ayres

d' epidáuros á dòrida empenyían;
y ab música, remors y canticela
los tritons y oceánides seguían
lo fil d' argent de ma lliscanta estela.
trobá en mon sí dolcíssima acullida
latona, perseguida
per juno sobirana,
de jove engelosida;
quant fins los rius fugían de sos passos,
li negava la selva sos ribaços,
y 'l fer lleó ses balmes;
á l' ombra recolzada de mes palmes
parí, y breçol de febo y de diana,
jo 'ls gronxí dolçament entre mos braços.
llavors, sortint de les pactolees ribes,
tot cantant set vegades me voltaren
los cisnes de meonia, y fugitives
al meu entorn dançaren
del cel les hores, abocant ses faldes
de murta, terebints y semprevives,
d' ámbar, coral, topacis y esmeraldes.
com en camp de violes l' englantina,
só de totes les illes la regina;
mes, ahir vespre, llesta,
á un auguri de pròxima tempesta,
del mar de myrtos m' abriguí en les cales,

que ab mos perfums enmelo;
y recullint les ales,
per sempre aquí mes áncores arrelo.

les ciclades

ninfes de peus de rosa,
en estolada ayrosa,
de les platges d' argòlida sortíam,
per veure á delos bella,
y anavam y veníam
á flor d' aygua llisquívoles com ella;
quant nostres peus se gelan,
fets branques de madrèpora, y s' arrelan;
en fácil promontori
s' aixamplan nostres dors y pits de vori;
dins nostre cor sentírem
del mar entrar la fredorosa gebre;
de narcisos, llentiscles y ginebre
garlandes nos cenyírem,
y en cèlica escampada,
com flors de l' estelada,

entorn de l' illa hont infantá latona,
per ferli de corona,
en oasis del mar nos convertíem.

les equinades

ninfes també, del aqueloos filles,
ab tants lliris, nimfees y jonquilles
dels altres deus les ares enramárem,
que per l' altar del pare
sols tronchs, fullatge y esporguims trovarem.
ab un crit horrorós per la ribera
lo riu sortí de mare,
com un lleó saltant en sa carrera;
nosaltres vers la mar, per la drecera
fugint, ses falconades sortejam,
mes entre esculls y núvols de bromera,
ja al franquejar ses boques,
ab sa alenada fera
nos converteix en roques,
hont ve proteu á pasturar ses foques.

morea

com fulla de morera
al revenir la saba en primavera,
jo sento ab noves ales espayarse
ma esplèndida ribera.
veig d' élida les flors ab tu, zacinto,
flor de les illes jòniques, guaytarse,
y ab un pont d' or á ma gentil corinto
beocia enmaridarse;
y enamorats de la rihent citeres
lo maleus forcat y lo tenari,
ab dos rams de palmeres
sos amorosos braços acostarhi.

sicilia

á esclat de mort mos cíclops treballaren
tota eixa nit; remors de malls y encluses

dins les fargues del etna rodolaren;
en sa infernal, horrible xemeneya
de fum y flama un brollador se veya;
y per valls y montanyes,
la terra, en agonía,
vessaba á glops lo foch de ses entranyes.
feréstech retrunyía
lo tro á ponent, lo terbolí y cridoria,
com d' algun continent que s' esllanega
ab ses ciutats, sos tronos y sa gloria.
encara allá d' allá trona y llampega;
jo á trons y llamps estich temps há avesada;
mes á son cor italia ja no 'm lliga,
pus sols per ésser grega,
al vèurela en la fosca endormiscada,
per sempre li arranquí mon braç d' amiga.

lesbos 

entre lemnos y chío,
mentres á nit dormía en sòn ditxosa
(si no es que encara sòpita ho somío)

mes dos meytats florides
vegérense afegides,
com dos anells d' una cadena hermosa.
ja mes vinyedes d' issa
allargan sos domassos
per los jardins assoleyats d' antissa;
ja l' anyell delitós ab quatre passos,
de bardiça en bardiça,
assaboreix la jonça que entapiça
mes dues encontrades pariones;
y la mar, que entretalla mos ribaços,
afluixant á plaher sos flonjos llaços,
mes dos filles bessones
avuy per sempre s' han donat los braços.
quant inhumanes dones,
sa lira trocejant y ses corones,
la testa á orfeu llevaren,
menys amargantes que llur cor, les ones
en sa falda de perles la copçaren:
y breçantla, breçantla condolides,
y amorosint ab besos ses ferides,
en los jardins de flora,
de ma rosada vora
com present de les ninfes la deixaren.
obrint son llabi, que la mort esflora,
com mústiga poncella

que reviva ab ses llágrimes l' aurora,
allí lo nom sospira
d' eurídice la bella;
y jo al sentirho, sospirí com ella.
sa melodiosa lira,
fontana de dolçura,
fou vora 'l cisne entre 'ls estels penjada;
y jo de tan mirármela en la altura,
ab terrenal figura
la seva celestial he copiada.

tempe 

rodant, rodant pe 'l cor de mes boscuries
lo peneos, al pas de les centuries,
com un corcer sens brida
aná perdent son galopar selvatge,
y dels meus rossinyols á les canturies,
y al bruyt suau del vincladiç fullatge,
ses ones argentines,
dant besos á les flors y fent joguines,

de verger en verger s' emperesiren;
y á l' ombra dels rosers que 'l sol abeura,
en llit de lliri-jonchs y clavellines,
dessota arcobes d' eura,
com defallides nines,
pe'l son d' amor vençudes s' adormiren.
lo lligabosch, espígol y roselles
al breçoleig de l' aygua s' esfullaren,
y soles les estrelles,
de blau vestides y esplendors novelles,
d' estiu en nits serenes s' hi breçaren.
avuy venía á enmirallarshi ab elles
sa reina esblanquehida,
quant del olimp y l' ossa entre les plantes,
obrintse ampla sortida
les ones udolantes,
tornan al llit de sa corrent primera,
y jo, com en l' abril de ma florida,
torní á albergar la dolça primavera.
veniu, veniu, oh, vèrgens de tessalia,
com al rusch d' or les místiques abelles;
deixau per mes gemades fontanelles,
oh piérides, les aygues de castalia;
y desvetllant les dolces cantarelles
que dormen en la lira,
digaume:—¿quí retira,

cortina de mon cel, la cotxa blava,
que en mon ombrívol tálam m' abrigava?
¿al gegantí peneos quí 'l desnía
de mos flayrosos braços?
¿les aygues del egeu, quí les desvía,
com cerves temeroses,
fent recular sos passos?
¿quí solleva en ses platges onduloses,
d' illes rihents constelacions verdoses?

grecia respon —es lo meu fill alcides
l' he vist desde la serra
que, mirador dels deus en la tessalia,
ovira l' ampla terra
jayenta arrodonirse en sa rodalia,
com un escut esmeragdí que volta
lo gran riu occeá.es mon fill qui solta,
peneos esverat, tes aurees brides,
perque del tempe y sos amors t' oblides.
es ell qui us ha descloses,
com de mon hort poncelles matineres,
oh cíclades herboses,
es ell qui á tu, citères,
y á tu que 'l nom prengueres

á tes filles les roses, 
vos ha fet del egeu les portaleres.
es hèrcules qui arranca,
mediterrá, lo vel de tos misteris;
l' he vist obrint de gibraltar la tanca,
y envers los camps d' hespèris,
ab una encesa branca,
mostrar al vell neptú nous hemisferis.—

digué: y com de blanchs cisnes la covada,
vora son niu de riberenca molça,
al ohir la veu dolça
de la que 'ls peix menjívola becada,
buscant les ales maternals, les illes,
de grecia y del egeu cándides filles,
aixecaren un cántich de naixença,
que, breçantles encare en ses conquilles,
recorda sospirant la mar immensa.
á un cayre de montanya
l' oréade s' enjoya y se perfuma;
la náyade se banya
en la fontana de lletosa escuma;
dins la arrugada escorça de cada arbre
bat lo cor d' una dea;

pren forma, vida y esperit lo marbre,
y en cada flor los zèfirs amorosos
veuhen los ulls verdosos
de púdica napea.
al compás de les gracies,
armonisan sa dança en les riberes
los pastors al ombriu de les acacies,
y en lo cel blau les rítmiques esferes.
y mentre ab sos joyells y ab los de ceres,
la enramellada flora,
per cubrir de les illes la nuesa,
nova catifa de verdor ha estesa,
iris, que 'l sol anyora,
teixeix los set colors en sa garlanda,
que 'l cel pendrá per banda,
y del sagrat olimp entre les bromes
los deus fan lloch al més valent dels homes.

mes ja, pe'ls llamps y onades arrabaçats sortían
de calpe 'ls esgardiços y arrels al ample espay,
en daus cayruts y pannes que sa buydor umplían,
l' hermosa llum á veure que no vegeren may.

y esgarrifats del caos, s' engorgan altra volta
damunt carreus que 'ls feyan ahir de fonament,
y 'ls antres tenebrosos d' aquella mar revolta
retronan y s' escruixen al gran capgirament.

de les gentils hespèrides lo tálam s' aclofava;
llurs cims, desarrelantse, s' assèuhen en les valls,
y en aúchs horrorosos y gemegó' esclatava,
com dona que en mal part llança 'ls derrers badalls.

als puigs obren sepulcre los plans que s' esbadellan,
donant per clots y balmes de mort bells esbufechs;
ciutats ja no s' hi enrunan, ni boscos s' hi escabellan;
d' un món en l' agonía mortal son los gemechs.

lo minhocaoi enorme, que jeya en ses entranyes,
en amples traus al vèureles obrir, ab gran furor
ne surt per entre runes de pobles y montanyes,
y als monstres de les terres y de les mars fa por.

altres ab ell l' abisme n' escup, que dins l' albeca
del arbre que s' aterra tenían aspre niu,
dragons, cerastes, áspits dels quals l' ullada asseca,
y boes grans que tenen l' anguilejar d' un riu.

y esclatan, com resclosa que 's romp, les nuvolades,
y en fulgurants matéors y serps de foch los cels;
y sent cruixí' á la cárrega d' onades sobre onades
l' atlántida, com feixos de canyes, ses arrels.

y damunt seu, terribles com may descarregantse,
son front y pits calcigan les ires del etern,
mentre en sos peus de roca, com rats-penats penjantse,
cap al bell fons la estiran los genis del avern.

pe'ls cims dels puigs y cingles, com braus sense barrera,
s' empenyen les zumzades del fort mediterrá,
á toms ab altres cingles y puigs, que en sa carrera
fan rodolar á empentes, sens dirlos: «feuse enllá».

aixis, del torb en ales, les mars del pol se baten
ab les ciutats y serres de glaç, illes y mons,
y trocejats y á timbes ençá y enllá 'ls rebaten,
seguits d' estols de feres y naus á tomballons.

d' eix mar al bram titánich, en son llit rugallosa,
part d' allá de l' atlántida, respon la de ponent;
y de turons per rompre la colossal resclosa,
rodants muntanyes d' aygua rebat de cent en cent.

desfentse 'l mur de pedra, de soca á arrel tremola,
com faig, rey de la selva, de destral fèrrea als pichs;
ab aspre terratrèmol qualque marlet roçola,
mentre enrunantse cruixen sos fonaments antichs.

s' aterra, y l' enderroch, en ales de les furies,
ab la maror va á rebre les ones de llevant,
arreu arreu, les planes rublint y les boscuries,
arreu arreu, com arbres los puigs arrabaçant.

topárense; ab llurs aygues llurs aygues barrejaren,
y ab llamps per lluminaries y d' ayre, terra é infern,
al tro y tarrabastall per música, 's lligaren
entre surantes selves é illots en llaç etern.

quant l' univers deu trenque, aixi's veurán sos troços,
passar, entre despulles, horror y solitut,
lo sol caduch, á palpes, buscant sos cabells rossos,
y la mort de ses víctimes trucant al atahut.

mes del bruyt destriantse del ángel la paraula,
atía á sa gran víctima més furies y llampechs:
— ¡pujau del nort; baixaune del sud; tempestejaula;
feres aquí, prenèuvosen los troços á mossechs! —

y ab lo fuet flammíger de sa rogenca espasa,
los percudeix y aquiça, cada guspira un llamp;
y 'l regne que se 'n entra, la vila que s' abrasa,
fan ab la mar, los núvols, y cel y terra un bram.

tan sols del cor d' alcides les ales no decauhen;
nadant s' adreça á espatlles de l' ona, ab gran esforç,
y ovira unes ciclópees muralles que l' atrauhen,
com un cant de sirena que 'l crida á un llit de flors.

era 'l teu front, oh gades gentil, filla de l' ona,
gavina que en un cálzer de lliri feres niu,
palau de vori y nacre que 'l sol de maig corona;
li sembla al hèroe, al vèuret, que un cel d' amors li riu.

mentre ells, enderrerintse, glopejan l' aygua amarga,
ab embranzida rema, de cara al aspre mur,
y 's penja á una palmera que gerió li allarga
entre 'ls marlets de rònega torratxa, ab braç segur.

per dar primer á hespèris socós, al arraparshi,
del dors atlètich d' hèrcules la pren, y á reculons,
al vèurela tant bella, fogós per abraçarshi,
deixa esmunyir la antena, que roda ab l' hèroe al fons.

per darli en lo sepulcre del mar immensa llosa,
un gros penyal fa cáurehi que estava primparat,
montanya sens rabaces, que, en terra ja fent nosa,
d' esquitxs y bruyt dins l' aygua remou la tempestat.

va encara pe'ls abismes tombant rodoladiça,
quant gerió, allunyantsen, á hespèris gira 'ls ulls,
y en sa ilusiò, com rosa de bosch esfulladiça,
li besa 'ls polsos que ornan com march sedosos rulls.

però la mar, obrintse de colp, bromerejava
més enllà, un front eixintne y espatlles de gegant,
y com llamp, rebatuda per fèrrea má, una clava
volá á aterrar al monstre, pe'ls ayres foguejant.

tu sola, hermosa gades, tu sola te 'n dolgueres;
naix de ton pit un dragoplorós vora aquell fanch,
y ab son fullam d' espasa vert cobricel li feres,
que l' arruixá molts segles ab llágrimes de sanch.

ella á sa patria 's gira d' un promontori al cayre,
cercantla en va del caos d' horrors en los rebulls;
tot li prengué 'l sepulcre hont baixará ans de gayre,
puix ja, ressechs, ni poden llagrimejar sos ulls.

al flamareig girada de sa sodoma encesa,
de loth sembla l' esposa, tornada bloch de sal;
desclou l' estátua 'ls llavis: — ¡ay! llochs de ma infantesa;
¿no vos podré ja veure, ni als raigs d' eix trist fanal?

¿hont ets, hort hont cullíam ahir roses y lliris?
¿hont sou, mes flors, marcívoles hespèrides, ahont?
mos braços erts vos cercan ab febre en mos deliris,
y á mon senglot que us crida lo vostre no respon.

sols ronques veus de monstre responen devegades;
aquell de qui son presa ¿per què 'm deixava á mí?
¿per ell ¡ay! ab la saba del cor vos he alletades?
¿per ell entre agoníes de mort vos infantí?

¡ningú, com jo, infeliça! los vinyaters podaren,
y 'l bou de mar verema; per darlos llit molçós,
niharen les cigonyes, los magraners brostaren;
mes jo parí per péixels mon fruyt! volgut espòs,

y tu ¿què has fet del carro flamant de tes victories?
¿què has fet de l' áurea lira que 'l cel tenía pres?
com neu que 's fon, passaren ta anomenada y glories,
y si una tomba 't resta, sols l' ona sab hont es.

dels regnes que venceres alguna nau rumbosa,
llaurant la mar que 't colga, crescuda ¡ay! ab mon plor,
ab la dent de ses áncores arrancará la llosa,
perque un marisch me robe la bresca de ton cor.

jugará ab les garlandes de nostre prometatge,
que jo estojí, la escórpora que entre les roques viu;
y ¡ horror ! en nostre tálam flayrós de nuviatge,
ab rinxos de mes filles tal volta fará niu.

¿y nostres fills, tant candis un temps? ¡oh estimadíssim!
de llurs calcinats cossos les feres fugirán
l' atlántich al gitarlos; ¿per què, per què, oh altíssim,
no 'm fereu morta náixer havent de patir tant?

fereu les flors com cálzers per bèureusen la flayre;
los arbres per servírvosen com de ventalls de flors;
l' aucell perque refile; perque lo brece l' ayre;
y á mi, com la mar fonda, m' umplireu d' amargors.

mes ja pe'l terratrèmol me sento obrir la testa,
mos ulls perden lo veure, mon cor l' aletejar,
me du 'l gemech dels regnes que espiran la tempesta,
y ¡ay! com xipré' aquí moro vetllant ab llur fossar. —

digué: y, sols per no veure lo quadro funerari,
d' espatlles s' hi mitj gira, y al terbolí y trontolls
rondatli 'l seny en térbol, fantasiós desvari,
se 'n va esvanida y sòpita per terra de genolls.

— ¡ ay ! mos poncells veig caure del cel com una pluja,
donantlos per entrada son cráter fosch l' infern,
com reb la mola rústega lo blat de la tramuja,
hont los atía 'l llamp del anatema etern.

mes filles, ¿y vosaltres? jo us prometía imperis
y ceptres, y vos dono set palms de mar tan sols!...
¡de tres caps ¡ay! lo monstre! ¡fugim!... ta dolça hespèris
so, que truco á ta fossa. mon atlas ¡ay! ¿m' hi vols? —

ronchs himnes mortuoris murmura al lluny l' onada
ab la maror, rufaques y trons en desacort;
y á un tany de taronger sa lira d' or penjada,
exhala sa anyorança, com ella, en ays de mort.

però la mort sa dalla no branda, no, per ella;
ans, desviantli 'ls ulls del espectacle fer,
ab un bech de ses ales acluca sa parpella,
perque dels fills no veja l' esgarrifós xafer.

dintre 'l rebull alcides esquitlla, entre zumzades
anantes y vinentes, esgalabrat y xop;
y, rebent en cada illa y escull ensopegades,
del sauló de la vora muscleja més aprop.

l' hi esperan ab los númides, harpíes y amazones,
feram que foragita del áfrica 'l desert;
¿vindrían á donarli, pot ser, enhorabones,
per haver de cadenes deixat lo mar llibert?

tant bon punt vers hespèris li veuhen pendre terra,
com llagostada cauhen d' alcides al damunt,
derrera anteu,que 'ls mena, semblant á un cap de serra
que rode empès pe'ls braços de foch del simoun.

mes, com pe'l llamp ferida, tota áfrica s' assombra
quant l' hèroe á son guiatge titánich escomet;
la voliayna es última que fuig devant sa escombra,
la escombra que de monstres lo mon deixava net.

tres voltes á ses plantes d' un colp anteu rodola,
del fanch sempre aixecantse ab renadiu dalit;
quant l' altre ab fèrrea grapa l' estreny y l' enarbola,
fentli cruixir com llenya los ossos dintre 'l pit.

lo llança, y reprenentlo pe'ls peus, infernal maça,
lo rabaçut cadavre fueteja sos vassalls;
com lo foch que esperona los núvols, per hont passa,
de fera, d' home y d' arbre sols quedan esborralls.

prou tíranli ruixades de darts les amazones,
de closques de tortuga marina fent escut ;
prou de ses dents y braços fan arma les gorgones 
y de sos ulls, que tornan de pedra á tot vençut.

mes totes cabuçaren al mar esparverades,
com grues que arrabaça de terra un mal hivern;
y en ella, estabornides á colps y alatrencades,
arpíes y estinfálides fugiren al infern.

oydá! que anit vos sobra, taurons y aufranys, carnatge,
y encara us posa á taula l' atlántida 'ls seus fills,
que debategan aygues ençá, llur crit selvatge
lligantse en chor feréstech del mar ab los renills.

los atlants á l'inflada maror se somorgollan,
tant prompte com resurten en báquich reguitzell;
y ja avant, ja á recules y á toms, uns s' agromollan
ab altres, armes, feres y tronchs en gran cabdell.

com del mar roig les ones en mur arrestellades
damunt moisés, al ròmpres á l'aspra veu del tro,
en esgabell rodaren al fons eslleviçades,
dant fossa al riu de llances y gent de faraó;

aixís corcers y carros, ballestes y corones
rodaren ab escumes y pols en terbolí;
tot vivent demanava socors, y entre les ones
responían los negres cetacis: — som aquí. —

si, com tritons llotosos, del aygua poden traure
lo cap, aguaytan lluscos si l' hèroe en lloch se veu;
y creuhen, no ovirantlo, que en lo pregon deu jaure,
y ab tal que ell mòria, perdre la vida no 'ls sab greu

llur ciutat, com un atxa, flameja que flameja;
apar veure una mare condemnada á fer llum
ab son ossam de torres, que ja l' abís colleja,
als fills, que també llançan de condemnat ferum.

á sa claror, s' arrapan á un esquenall de serra,
que encara al gran diluvi la testa no ajupí;
y 'l fanch de ses parpelles trayent, saltar en terra
al de beocia oviran d' espanya en lo jardí.

desesperant ferotges de beure la sanch seva,
quan ja embriachs de rabia la tenen á mitj coll,
contra la má de deu, que á llurs unglots la lleva,
de llur cor lleig esclata la verinada á doll.

y agafan ¡au! tronchs y arbres que al cru rocam s' estellan;
penyals, que s' engrunaren tombant al damunt seu;
y amunt, timberes sobre timberes arrestellan,
segurs ab tal escala de cabuçar á deu.

d' una estrebada arramban ciclòpichs edificis,
ossades de balena, conreus y pedregams;
hont jeya una montanya ja hi badan precipicis,
ses crestes d' una á una llevantli y sos rocams.

si en lo refluix ensenya cap bosch ses cabelleres,
garfíntleshi l' arrancan, y, penjat com rahim,
ab ses afraus pe'ls ayres, ses balmes, rius y feres,
á assèurel damunt d' altres l' envían cap al cim.

ja 'ls pirineus y l' atlas brancut son una serra,
á espatlles l' un del altre, turó sobre turó;
y ábila y calpe, esberles d' atlántida y desferra,
de troç en troç, hi colcan encara ab confusió.

y ells dalt, los uns als altres al dors acimbellantse,
olmedes, puigs y núvols amunt escalonant,
y á la estrellada cúpula dels astres acostantse,
per amarrarshi aixecan los braços de gegant.

¡ira de deu! ¿que dorms? ¡oh no! que á ta rufaca,
sa cárrega, la torre d' arrels de ferre, esbat;
com sacudeix la seva de fruyts y fullaraca
l' alzina que l' espurna del cel ha corsecat.

s' aterra 'l castell d' hòmens, del puig de puigs que alçaren
ab los blochs, en horrible cascada á cabuçons;
de cel amunt á terra, de terra á mar tombaren,
de montanya en montanya capgirellant al fons.

dintre 'l pou de l' abisme pregon tot despenyantse,
s' escabellan y afonyan los fronts pe'l llamp ferits,
y, á tall de nuadices serpents estrelligantse,
se clavan verinosos caixals y unglosos dits.

fins l' ánima, en ses ires, arrabaçat s' haurían,
ells ab ells esberlantse lo front á colps de peu,
sinó perque, abans d' hora, morint, apagarían
la tempestat que puja de llur sepulcre á deu.

—¿hont es? - satánichs cridan; -¿hont es? ¿per què s' amaga?
no té ja mort que mate, ni terra per colgá'ns;
si del llamp se refía, corsecador, no 'l traga,
que anam á arrabaçarli ¡ malhaja ! de ses mans. —

escolta deu, y atura lo foch que de la cima
devalla ja á fer cendra d' aquells tions d' infern,
mentre ells, á qui sols l' odi sacrílech reanima,
al mar demanan armes de mort contra l' etern.

com taups furgant resurten del fons á quatre grapes,
y apilan los cadavres dels anegats á munts,
y, agabellantlos d' arsos y romaguera ab rapes,
als vius fan de passera los enarcats difunts.

los boababsi que troban, al pendre terra, ab furia
romputs, al cel voleyan ab la marjada, ahont,
com á sapats, musclosos gegants d' altra centuria,
retreyan á les serres los jorns primers del mon.

alguna de llurs dones que 'ls va ab l' infant derrera:
—¿què feu?—esgarrifada los crida;—donchs ¿què feu?—
ells garfeixen son flonjo cabell, verts de quimera,
y al cel tirantla,—vòlahi,—li diuhen,—si ets de deu.—

barraques, naus, esberles de torre, hi voleyaren,
que en terra son montanyes al caure, al mar illots;
recers en que les foques un jorn s' enterrossaren,
y agulles hont penjavan llur niu los aligots.

serrats del regne fites, esculls y promontoris,
ab son alam pe'ls ayres fan de la terra uns llims;
volant, volant, empaytan los sòcols als cimboris,
y dels capgirats cingles devalla l' aygua als cims.

y 'ls cims de les montanyes topant ab ses rabaces,
y aqueixes ab los astres, del cel en lo pregon,
tornan á caure en pluja de crepitantes masses,
y apar desferse en runes, esllenegat, lo món.

en tant lo torb, muntant en ales de les furies,
juga ab los pans de terra que'l mar cent colps li ha pres;
y udolan tots, com llops al fons de les boscuries,
l' anyell, de que sentían ferum, quan ja no hi es.

mes l' ángel atiantlos: — ¿que feu? desarrelaula;
de son tronch feune estelles, tions de son brancam;
com herba que l' altíssim ha malehit, cremaula,
y aprés ventau la cendra d' infern que 'n deixe l' llamp.—

ouhen, y 'l mar ses ones, sos fochs lo cel atura;
sua sanch la montanya com un rahim prempsat;
debatega ab sos golfos ferriços la natura,
per amagarse trèmola dintre l' abís badat.

com riu que del empiri baixás de broma en broma,
cau una espasa borlada de llamps; y l' alt turó,
que no podrá somoure lo cel si s' hi desploma,
aydat dels vents, les aygues y 'l foch en esplosió,

trabócas, ab sa cárrega, com un breçol de canyes,
y, ample y golós badantse, llaviejant maelstrom,
negrós aljub la terra los mostra en ses entranyes,
que fins á la més fonda mitj s' esbadella y romp.

esferehits reculan; mes, ohint ja á llur sobre
desbotar del arcángel lo tormentós alè,
capitombant rebátenshi quant més ses barres obre
gojós l' abisme al vèures, d' una fornada, ple.

ciutat, cinglera, atlántida y atlants d' una gorjada
devora, llot y escumes, balenes y aucellam,
y, en remolí terrible d' infern, la torrentada
de pobles y garrigues, vaixells y pedregam.

s' hi inferna regolfada la tempestat feixuga,
y 'l torb ab qui 's batía per l' aygua á revolcons;
si torna á obrir la boca lo monstre, 'l mar s' aixuga,
y sols hi haurá per darli los astres á crostons.

s' enforna l' arma, y torna lo xucladò' un vesuvi
que á cada punt flameja y udola ab més rugall,
d' hont puja arrasadora columna d' un diluvi
de foch, que runa y aygues no 'n son bon aturall.

¡ cástich gran ! ab llurs eynes rojenques, rochs y grava,
llenya del teyde, pujan atlants á capgirells,
que copça l' ample cráter, envolts ab rius de lava,
per més amunt rebatrels de flama ab grans cabdells.

tremola tot realme vehí; ab lligams de marbre
fermat al que se 'n entra, prou té que tremolar;
albion, espanya, libia, com branques ab llur arbre,
ara-abans-ara á troços cabuçan á la mar.

¿qui trencará aquells braços ab que á llur coll s' aferra
«¡no 'm deixeu, com dihentlos, germanes del meu cor!»?
¡poder diví! s' enfonzan, romputs de serra en serra,
y d' aygua un bull sols resta, que minva, minva y... mor.

llavors lo geni enveyna la espasa abismadora.
com dóna 'l colp terrible mon llavi no ho sab dir;
podría sols contarho sa veu retronadora,
que no ohirá altra volta lo món fins á morir.

mes vetaquí de l' áfrica l' europa desjunyida,
entre elles mentres colca les mars un mar major,
y esbrancada la terra, y en dues mitj partida,
per nous volcans esbrava les flames de son cor.

quant l' hortelá veu la aygua per la reguera corre
que ha obert, s' atura, al mánech del cávech repenjat;
aixís l' ángel espera que 'l puig més alt s' ensorre,
y, estreb d' argent la lluna donantli, ha al cel muntat.

d' allí ab recança 's gira llampegador als altres
continents, —á reveure,—cridant;—quant tornaré,
será la mar que us colgue de flames per vosaltres;
¡temeu á deu, que 'l día dels grans judicis ve!—

en tant l' empiri adolla sos himnes de victoria,
en sa ala armoniosa breçant lo món suspès.
¿qui us assoleix? ¡l' atlántida, gran deu, puja á la gloria
per grahons de montanyes; tronau, y ja no hi es !

troç de cel, al criarla, la fereu ploure á terra,
perque vostre designi tant alt s' hi benehís;
malagrahits servírensen sos fills per mòureus guerra,
y ab ells y sa armamenta llançáreula al abís.

tan sols per fer renáixer los que l' amor sospira
jardins de les hespèrides, deixáreuhi llevor;
una ona esborra l' altra, lo món al món capgira,
sols, astre d' altra esfera, la vostra llum no mor.

sirena que, d' entre ones eixint, engallardida,
s' enfila á un promontori d' amor á refilar;
y per son cant, que 'ls ayres enmela, ve amansida
la mar ab salats llavis sos peus á apetonar.

espanya, pe'l chor d' ángels cridada, s' esparpella,
y veu que 's lliga un pèlach ignot á son cos nu.
— ¿quí relleva en ton cel l' estel caygut? — diu ella
y, als braços estrenyentla, joyós responli: — tu. —

mes l' alba ja, á faldades sembrant perles y lliris,
com tendra mare, guía pe'l braç al sol naixent,
y á son bes dolç, encesos y engarlandats del iris,
pe'ls ayres s' esbargeixen los núvols d' occident.

entre ells, bonichs y rossos, dos ángels s' ensopegan;
plorós l' un puja, l' altre va rialler dret baix.
— ¡ ay dolor ! ¡jo era l' ángel dels regnes que s' anegan!
— jo ho so, —l'altre responli, —del que en sas runes naix.

—¿no mor per sempre? fènix ¿reviu en llit de lava?
sí, puig á orient veig l' astre renáixer que aquí 's pon.
vetaquí sa corona d' or fi, que me 'n pujava:
del món quant sía reyna, li posarás al front.—

li dona, y la volada repren, aixís dihentli,
tot sacudint la pols de ses ales de neu,
mentre aquell baixa á hesperia que s' alça, mitj rihentli,
del respatller de serres florit del pirineu.

¡mes ay! ¿hont es l' elíseuoccidental? ¿d' hespèris
lo tálam, hont nasqueren hespèrides y atlants?
¿la terra que ab sos braços lligava 'ls hemisferis?
tot fou, arrèu, pastura d' abismes devorants.

y al món, dels que'l volcavan, ni sols petjada 'n resta;
l' etern d' una ditada borrá sa multitut;
y 'l tro de llurs batalles, y 'l llamp de llur tempesta,
passaren, com les aygues d' un riu escorregut.

fins la memoria 'ls segles perdrían de llur fossa,
sinó pel teyde ignívom, que encara'n parla al mar
d' aquella nit que'n feren plegats la gran destroça;
y aqueix escolta y brama com si hi volgués tornar.

¡oh! ¿no has sentit pe'ls núvols rodar son aspre cántich,
com per ratllades timbes y penyalars lo tro,
quant, ab pulmons encesos, eix geni del atlántich
als móns que naixen conta d'aquell la destrucció?

li cau al dors de lava la immensa cabellera;
d'un glop de flames umple de gom á gom los cels;
com naus ab ell se gronxan les illes, y derrera
son roig plomall s'amagan de por los vius estels.

llavors, diu que al esbatre, com sos aglans un roure,
roques en brasa, entre elles, fets infernals tions,
titans pujan y baixan, y, com caldera al coure,
mostrantlos se'ls engola de nou á tomballons.

y, enujats, devegades aquelles ossamentes
que del cadavre atlántich gitá l'abisme fart,
en terratrèmol rompen á revolcons y empentes,
del etern que 'ls hi clava tot rosegant lo dart.

les canaries, madera y azores se somohuen,
no podent ja'ls titánichs esforços resistir;
ensemps, com trons d'infern, ays soterranis s'hi ouhen
y de ciclòpea farga lo fulgurant respir.

llavors apar, l' horrible volcá, foguera d' ossos,
de carros y armadures, alçada pe'l fosser
damunt volcades timbes y puigs, escala á troços,
per hont al cel muntavan los fills de llucifer.

com viatger al cim d' una pujada,
d'hont ovira sa terra somiada,
aquí 'l bon vell sospira de dolçor;
y vehentla verdejar hermosa y bella,
passeja 'ls ulls, enamorat, per ella,
rejovenit sentint volarhi'l cor.

colon mira l' atlántich sense mida,
com si hi sentís alguna veu que'l crida;
com si, de genis, monstres y gegants
entremitj dels fantasmes vagarosos,
ovirás d' una verge 'ls ulls verdosos,
verdosos com les ones y amargants.

mes l' en distrau del sabi la veu forta,
que á espanya la seva ánima se'n porta;
déixals volar, oh patria, per ton cel;
ensènyals bé tes ribes y encontrades,
hont de qui't feu se veuhen les ditades,
com les de l' áurea abella en pa de mel.

de tant feixuga cárrega la terra enlleugerida,
á deixondar á hespèris lo rey dels hèroes ve,
que, vora 'l promontori de gades ensopida,
somía encara estrenyer les filles que no té.

y, aprés, en l' ayre vèureles pujar ab gran canturia,
com blanchs tudons que deixan llur niu en les eureres;
y, al ferse fonediça pe'l cel la voladuria,
girárseli, y que hi vole signarli rialleres.

—ja vinch, —diu, y's desperta d'un altre espòs en braços;
coneix lo reboll tendre d' ahont penjá la lira;
y, al vèurel testimoni dels maternals abraços,
dels infantívols somnis y esbargiments, sospira.

—¡oh cimeral del arbre, —li diu, —que 'm veres neixer!
del teu redós ¡oh! fésmen plaher fins á morir;
jo 't faré de mes llágrimes ab la regada creixer,
y escoltarás planyívol lo meu derrer sospir.

mentre 'm recolzo sota ta verda cabellera,
ab renadiues fulles abriga mon cor nu,
que jo, esqueix trasplantat á platja forastera,
no sé ¡ay de mi! arrelarme, ni reflorir com tu.—

creix l' arbre; y ans de gayre, de ses branquetes flonjes,
á penjoyades, queya la pura y blanca flor,
y entre 'l vert groguejaren, á rams, belles taronges,
com en cel d' esmeragdes ruixat d' estrelles d' or.

y prompte sa tanyada guarnía, ab grans boscuries,
verdós mantell á espanya de tota flor brodat,
y ab sos aucells, murmuris, aflayres y canturies,
renaix, sens les hespèrides, llur hort malaguanyat.

bé prou que ho diuhen elles, pujades al empiri,
al ferse cada brosta del taronger un maig;
com ulls del cel, per vèurel sortiren á lluhirhi,
ahont ploran encara plegades á bell raig.

les filles que d' alcides tingué en hesperia alegra,
gentils com ella, foren de dolç y tendre cor;
y com sos ulls tingueren y cabellera negra,
sa morenor de verge, que fa penar d' amor.

mes ella sempre gira los ulls en sa anyorança
vers hont plorant, com eva, deixá son paradís;
y, despenjant la lira de trista recordança,
fa, cisne d' altres aygues, son últim cant aixís:

—terra felíç del betis, bé n' ets d' hermosa y bella!
mes ¡ay! la de mos pares may la podré oblidar;
¡oh! jo vull dir als tebis lleveigs que venen d' ella,
si en un plech de ses ales voldríanmhi tornar.

¡qué hermoses sou, mes filles! mes quant vos miro riure
lo riure de les altres hespèrides anyor;
y aquí, vora llur náufrech breçol damnada á viure,
de fil á fil en llágrimes me sento fondre 'l cor.

so l' herba paratgívola del test arrabaçada;
tinch márgens, sol y sombra, poncelles y zefir;
mes, sens un bes del ayre flayrós que m' ha breçada,
¿que podré fer, digaume, sinó plorá' y morir?—

morí; y de la despulla del cos sa ánima salva;
vers l' esbart de ses filles, les plèyades, volá
dret als aurífichs portxos endomassats de l' alba,
desde ahont, condolides, allárganli la má.

senglotejant les altres aguaytan la coloma,
amunt, amunt, tan d' hora pujárselsen al cel;
aprés, al esboyrarse de llágrimes la broma
que la encortina, veuhen parpallejá' un estel.

es hèsper, que á l' aurora badar sol les parpelles
ans d' aclucar les seves son ull enlluhernat;
y, al vespre, apar que sembre de voliors d' estrelles
lo cel, seguint lo ròcech del sol ja tramontat.

perque diu l' hora, al pòndres, dels somnis y amoretes
en l' argentí hemisferi, quadrant del criador,
y es de mirar dolcíssim, donárenli'ls poetes
l' escaygut nom de venus, deesa del amor.

per l' ull serè d' un ángel la prenen les pastores,
mes los brillants que rosan llurs polsos al matí
diuhen que son, hespèris, les llágrimes que ploras,
tos ulls al despedirse del espanyol jardí.

á sos fills y niçaga deixáns la dolça lira;
lo grech degué afegirhi vibrantes cordes d' or;
puix quant canta les guerres, y quant d' amor sospira,
desvetlla encara 'ls somnis ò tempestats del cor.

font que del cel adollas la música á la terra,
oh lira, vessa encara tos cántichs matinals;
escámpals com niuhada d' aucells pe'l pla y la serra,
y cántali á ma patria sos may escrits annals.

així com los plançons se semblan al vell roure,
al domador de monstres retiran los fills seus;
es fama que la terra llurs nets farán somoure,
com góndola al posarhi son timoner los peus.

un día'ls deya, tendres minyons eran encara,
que, al saltar de la falda de montjuich al mar,
una ciutat bastirhi jurá, que s' en parlara:
—¡anemhi!—tots responen;—vos hi venim á aydar.—

y venen tots en rua, d' alcides en seguici,
que s' obre pas entre arbres y roques com un riu;
quant feta un mar de llágrimes, cansada y ab desfici,
gentil minyona, —pláciaus ohir ma cuyta,—'ls diu.

—nadiua so dels márgens que al aixamplarse anyora
lo minyo; fou lo trono dels avis mon breçol;
ell mon aurífich tálam y mon sepulcre fora,
uns caldèus á no tráurem, adoradors del sol.

volían, per son ídol guiats, al seu derrera,
vers occident, la terra voltar fins á sa fi;
topant en finisterre del mar en la barrera,
al sol per ferhi una ara, llançárenme d' allí...—

un bell esclat de llágrimes clou á mitj dir sos llavis;
mes s' atança galacte, li fa luso costat:
—te 'l tornarèm, ho juro, lo trono de tos avis,
ò no meresch d' alcides ser fill. —pren trist comiat

d' aqueix, ab amorosa dolcíssima abraçada,
y ab la plorosa estrella, que 'l guía á un cel d' amor,
s' en vola á finisterre , com fletxa desparada
del rey dels de caldea per travessar lo cor.

com arbre que en l' aubaga s' aterra, l' esternía,
y aixeca als núvols d' hèrcules la torre damunt seu,
ahont un far relleva de nits l' astre del día,
vetllant aquelles terres y mars com l' ull de deu.

allí los dos guarniren, al bruyt d' ones amigues,
son niu, hont feren vida d' aparellats coloms.
galicia y la més forta de ses ciutats antigues
ab llurs conreus y ovelles han heretat llurs noms.

la mar hont s' enmiralla corunya, hermosa y fera,
veurá náixer á elcano , qui durà á fi arriscat
l' empresa de seguir lo sol en sa carrera,
puix li dirá la terra:—primer tu m' has voltat.—

y luso ¿hont se decanta? duero 'l vegé y guadiana
fer lliga ab hòmens d' ayre guerrer y marinesch;
no 's diu que un trono hi haja trobat ò una fossana;
de lusitania 's parla tan sols, nada de fresch.

davanter de sa colla minvada, 'l grech faldeja
les serres de granada, com elles gegantí;
y, per afraus y conques, cap á llevant, voreja
la mar á que les portes de gibraltar obrí.

vora 'l palancia, sota lo parasol d' un arbre,
colltorç un d' ells, y creuhen que dorm de cansament;
quant van á deixondarlo lo trovan fret com marbre,
veyent de ses aixelles descargolá' un serpent.

en lo frescal placèvol que ab sanch zacintomulla,
humit ab sanch de mártirs, hi brotará un palmar,
lo palmar de sagunto, d' immustehible fulla,
del qual á l' ombra á espanya li plau llagrimejar.

plorava també 'l pare, com cep quant li fa caure
la torta podadora son primerench rebrot;
l' endemá, al destrenarse lo sol, lo ve á distraure
un cant, que aygues endintre respon á son senglot.

si era cant de sirena, mallorca, tu ho sabrías,
si era cant d ' alegroya sirena ò era 'l teu;
però d' envers les platges vingué ahont tu somías,
besada per les ones, com filla del cor seu.

balada de mallorca

á la vora-vora del mar hont vigila
montgó, 'ls peus á l' aygua y als núvols lo front,
umplía una verge son cánter d' argila,
   mirantse en la font.

son peu de petxina rellisca en la molça,
y á troços lo cánter s' enfonza rodant;
del plor que ella feya, la mar, que era dolça,
   tornava amargant.

puix l' aygua pouhada cristall n' era y perles,
com gayres no 'n copçan los lliris d' olor;
¡no es molt si sospira, quant veu les esberles
   del canteret d' or!

la mar se 'n dolía, les pren en sa falda,
y al maig, per plantarhi, demana un roser;
valencia, á tes hortes verdor d' esmeralda,
   y á ton cel dosser.

per breç la conquilla de venus los dona,
gronxada pe'l zèfir de vespre y matí,
y 'ls testos, que una alba de roses corona,
   ja son un jardí.

ab flors de l' arabia l' enrama y perfuma;
y d' áfrica ab palmes, d' europa ab aucells,
alegra ses ribes, que 's prenen d' escuma
   més amples cinyells.

tres eran los testos, tres foren les illes;
y, al vèureles ara volgudes pe'l sol,
les crida á sos braços la terra per filles,
   y 'l mar se les vol.

atret pe'l cant melòdich, baleu , de vora 'l turia
pren vela vers mallorca, la terra dels foners.
si 'n ve una pedregada derrera la canturia,
d' un altre fill alcides que plore 'l fat advers.

mes polsa, dins la barca, les cordes d' una lira,
y los mandrons y fones s' esmunyen de llurs mans;
y, oferintli llurs braços de ferro per cadira,
vora un claper lo duhen, sepulcre de gegants.

com llurs superbes ombres per rèbrel desvetllades,
torrejan dotzepedres dins un palmar florit,
entorn de l' ara immensa del sacrifici alçades;
soldats de roca, en cercle voltant son adalit.

allá de flors y fulles d' alzina lo coronan,
teixint mítiques dances donzelles y minyons,
mentre 'ls guerrers un cántich de benvinguda entonan,
fentli present d' un ceptre de vori, á genollons.

sardus , que ab ell venía vogant desde la riba,
vers sol-ixent decanta la proa escumejant:
cerdenya , tes montanyes, d' argent y d' or font viva,
son nom escrit ab lletres de nurhags guardarán.

repren la vía alcides; y, dant á barcelona
del mar lo ceptre, en braços l' asseu de montjuich,
gegant que en vetlla sempre, mentre ella 's mira en l' ona,
ab cent tronantes boques n' esquiva l' enemich.

lo munt mateix bestrauli penyals per sa muralla,
que á grans carreus arrancan ab maces y tascons;
si algun d' insoportable n' hi há, també hi devalla,
arreu trinxant pollancres y tells á tomballons.

per coronar eixa obra de cíclop gegantina,
de barcelona al centre plantá un verger feliç,
sobre uns pilans, del táber al cim, hont sa ruhina
du escrit al front encara lo nom de paradís .

diuhen que allá, un cap-vespre de vent y de tempesta,
sentí la veu que en calpe l' umplí de sant terror;
mes no ja com lo carro del tro rodant feresta,
sinó baixeta y dolça com un sospir d' amor.

—jo so,—diuli,—qui 't duya pe'l braç, com infant tendre,
á esquarterar y rompre l' occidental babel;
jo so qui ab la guspira del llamp la vaig encendre,
quant alçá, fent dels núvols escala, guerra al cel.

jo so qui ab ses maresmes sos cims anivellava,
qui escambell de tes plantes feu monstres y titans,
qui fa mons y 'ls esborra; lo que en tos dits la clava,
tal fores tu: la clava pesanta de mes mans.—

ou l' hèroe, y dels dits l' arma veu esmunyí'; y, sens força,
sentí de fret sos òssos gelarse y escruixir;
vell arbre que veu caure les branques y l' escorça
al bes del mateix ayre que 'l feya un temps florir.

de ses gegantes gestes trencada la cadena,
aquell per qui la terra fou camp de sos esplets,
de tot, sense conèixe'l, fentli agrahida ofrena,
jurá que 'l deu de túbal sería 'l de sos nets.

y ho fou; puix vora gades bastírenli un gran temple,
del qual entre les runes l' atlántich s' ha ajagut;
y allí, ab sa clava y cendres, guardavan son exemple
dessota l' ara santa del deu desconegut.

son retaule, esperantlo, no mostra cap imatge;
mes, als raigs de la flama sagrada que may mor,
los treballs se llegeixen del hèroe, en lo brancatge
carregat d' esmeragdes d' una olivera d' or.

quant del cel la olivera floría en lo calvari,
de genollons lo temple caygué davant son deu,
que per altar volía la terra, y per sacrari,
ditxosa patria meva, volía lo cor teu.

y ans que ton deu, oh espanya, t' arrancarán les serres,
que arrels hi té tant fondes com elles en lo món;
poden tos rius escorres, venir al mar tes terres,
no l' ull, però, aclucarshi del sol que may se pon.

mes hèrcules, tornantsen del betis á les platges,
doná á la antiga hispalis riquíssim fonament,
llorers y setelíes per flonjos cortinatges,
y onades hont se miren ses torres d' or y argent.

allí á sos fills, d' un cèlich esdevenir penyora,
lo dur maneig ensenya de l' arma en lo combat,
com l' áliga á ses filles, envers lo sol que adora,
fa batre l' ala fèrrea que mou la tempestat.

ab l' art humil de ceres l' excelsa astronomía
renaix, tanys del gran arbre tallat en occident;
y fou llavors quant, d' atlas rellevador, un día,
servá ab dors de montanya lo pes del firmament.

y al sentir que xuclava la terra ja sos òssos,
de puigs y roques dues columnes aixecá;
y en elles, ab la clava que doná al mar, á troços,
los malehits realmes, escriu: no més enllá.

fineix als llavis del bon vell l' historia;
y, com dormint lo somni de la gloria,
l' inspirat mariner no li respon;
es que, envolt ab la boyra del misteri,
ab celisties y llum d' altre hemisferi,
dintre sa pensa rodolava un món.

derrera aqueixa atlántida enfonzada,
la verge de son cor ell ha ovirada,
com, part d' allá d' un pont, gentil ciutat;
com, derrera d' eix cel, cels més hermosos;
com, derrera eixos astres lluminosos,
lo tabernacle d' or del increat.

de cara al sol, que 's pon entre purprada
boyrina, com fugint de sa mirada,
sembla haverlo sorprès en son camí,
y cridarli, fent ales de sos braços:
«espéram, astre; tot seguinte 'ls passos
¡fiat! vull dir al caos ponentí.»

y en èxtasi exclama: —d' estelada
giravolta la terra coronada;
demá veurèm renaixe 'l sol ponent;
si ab son carro de llum, que 'l cor anyora,
no daura altre pahís fins á la aurora,
¿donchs què hi va á fer, digueu, al occident?

la mar que á vostres peus dorm y somía
¿no us porta d' altres platges l' armonía?
¿l' ayre no us du perfums del paradís,

ni planyívols sospirs d' una sirena
que busque d' altres braços la cadena,
morint d' amor son cor anyoradiç?—

llavors lo sabi, ab mágiques paraules,
les veritats esbrina que, entre faules,
en rònechs pergamins ha espigolat;
á plini y á estrabói fa aurífichs plagis,
retrau de nostre sèneca 'ls pressagis,
y 'ls somnis y recorts de temps passat.

compta haver vist, del occeá entre roques,
de pins desconeguts superbes soques;
y entre 'ls esqueys de l' illa de les flors
haver deixat l' onada riberenca
dos cadavres de cara vermellenca,
d' algun secret del mar reveladors.

y, abrassantlo, afegeix:—¿tu lligarías,
gegant de les derreres profecíes,
de la terra 'ls extrems com d' un mantell?
missatger del altíssim, vés; de l' ona,
qui, per tráuret á port, un pal te dona,
per traurhi un mon bé 't donará un vaixell.—

—sí, me 'l dará,—responli,—y per haverla
dels palaus de neptú la millor perla,
jo tornaré l' atlántich á pontar.
desperta, humanitat; mira ta eva,
que d' un tálam de flors flayrosa 's lleva;
adam dels continents, vesla á abraçar.—

y, com un astre empès per má divina,
á gènova l' hermosa s' encamina,
del eden de la terra á dur la clau;
mes ella, com galera desarbrada,
no gosa obrir ses ales á l' ayrada
que l' alçaría més amunt d' hont cau.

vehent que li tanca génova la porta,
gira 'ls ulls   venecia, encara forta
per carregá' á sa espatlla un continent;
mes, feta al terratrèmol de la guerra,
òu lo projecte d' aixamplar la terra
com paraules de llengua que no enten.

¡ay! de sos dux no es ja la mar esposa,
puix d' altra má més pura y més hermosa
espera rebre 'l nupcial anell.

—á iberia torno,—'l genovès esclama,
y entra en lisboa quant n'eixía gama
á libia á dar lo tom, com á un vaixell.

á joan segon oferta 'n fa ilusoria,
que prova, ingrat, de pèndreli la gloria;
y, vehentse en terra 'l mariner perdut,
dels seus somnis pe'l cel busca una estrella,
y, 't veu á tu, isabel la de castella,
la reyna de les reynes que hi ha hagut.

tu sospesares, sola tu, sa pensa;
tu midares d' un colp sa ullada immensa,
y al teu prengué la flama de son front
quant á tes plantes deya:—gran senyora:
daume, si us plau, navilis, y á bona hora
los tornaré tot remolcant un món.—

somni d' isabel

ella 's posa la má als polsos,
com un ángel mitj rihent;
gira á ferrant sos ulls dolços,
y així diuli gentilment:

—al apuntar l' alba clara
d' un colom he somiat;
¡ay! mon cor somía encara
que era eix somni veritat.

somiava que m' obría
la mora alhambra son cor,
niu de perles y armonía
penjat al cel del amor.

part de fòra, á voladuries
sospiravan les hurís,
dins l' harem ohint canturies
d' ángels purs del paradís.

inspirantme en eixos marbres,
jo 't brodava un rich mantell,
quant he vist entre verts arbres
rossejá' un bonich aucell.

saltant, saltant per la molça,
me donava 'l bon matí;
sa veu era dolça, dolça
com la mel del romaní.

encisada ab son missatge,
vegí 'm pendre 'l rich anell,
ton anell de prometatge,
d' art moresch florit joyell.

«aucellet d'aletes blanques,»
li diguí; per mon amor,
tot saltant per eixes branques,
¡ay! no perdas mon tresor.»

y se 'n vola per los ayres,
y 'l meu cor se 'n vola ab ell;
¡ay, anellet de cent cayres!
¡may t' havía vist tant bell!

terra enfora, terra enfora,
l' he seguit fins á la mar;
quant del mar fuy á la vora
m' asseguí trista á plorar.

puix de veure ja 'l perdía,
y ¡ay, llavors com relluhí!
semblá que al naixe 's ponía
l' estel viu del dematí.

quant en ones ponentines
deixá caure l' anell d' or,
d' hont, com sílfides y ondines,
veig sortirne illes en flor.

semblava als raigs del mitjdía,
d' esmeragdes y rubins,
petit cel de poesía
fer per má de serafins.

ell, cantant himnes de festa,
una garlanda ha teixit;
m' en corona humil la testa,
quant lo goig m' ha deixondit.

aqueix colom es qui 'ns parla,
missatger que 'ns ve de deu;
car espòs, hem de trobarla
l' india hermosa del cor meu.

vetaquí, colon, mes joyes;
compra, compra alades naus;
jo m' ornaré ab bonicoyes
violetes y capblaus.—

diu: y d' anells y arracades
se despulla, ab mans nevades,
com de ses perles un cel;
riu y plora ell d' alegría,
y, ab son cor en armonía,
perles ¡ay! de més valía
lliscan dels ulls d' isabel.

ensemps aguayta 'l sol dintre l' alhambra,
y ab son raig amorós umple la cambra,
crostada d' or, topacis y safís;
y, desclouhentse en refracció ilusoria,
enrotlla als tres l' aurèola de gloria,
qu 'es l' ombra dels elets del paradís.

troba colon navilis, y en llur tosca
ala afrontant, magnánim, la mar fosca,
l' humanitat li dona 'l nom de boig;
al geni que la duya, en sa volada,
de promissió á la terra somiada,
com moisès per les aygues del mar roig.

lo sabi anciá, que desde un cim l' ovira,
sent extremir lo cor com una lira;
veu á l' ángel d' espanya, hermós y bell,
que ahí' ab ses ales d' or cubrí á granada,
aixamplarles avuy com l' estelada
y ferne l' ampla terra son mantell.

veu morgonar ab l' espanyol imperi
l' arbre sant de la creu á altre hemisferi,
y 'l món á la seva ombra reflorir;

encarnarshi del cel la sabiesa;
y diu á qui s' enlayra á sa escomesa:
—¡vola, colon,... ara jo puch morir!—
l'aplech

ab son germá, lo comte de cerdanya,
com áliga que á l'áliga acompanya,
devalla tallaferro de canigó un matí;
ve ab son fill de caçar en la boscuria,
quan al sentirhi mistica canturia
se n'entra al hermitatge devot de sant martí.

lo sant, desde'l cavall, vestit de malla,
encès d'amor, d'un colp d'espasa talla,
per abrigar á un pobre, son ribetat mantell;
gentil, l'aligó tendre, sa armadura
contempla, y, ab coratge que no dura:
—mon pare,—diu,—voldria ser cavaller com ell.

¿no he feta ab vos contra almanzor la guerra?
m'ha vist l'espatlla l'enemich? la terra
no reguí jo ab sanch meva y ab sanch de sarrahins?

¿per què l'elm y l'escut que á tants donareu,
á mi, á mi sol, fill vostre, me'l negareu?
no infantan ja les mares guerrers y paladins?

—fill, hereu de ma gloria y mon llinatge;
ta petició m'agrada y ton llenguatge;
demana si á ton oncle li plauhen com á mi.
—es hora tanmateix,—diu l'altre comte,—
puig no es ja cavaller, que'n sía prompte;
que vetlle anit les armes, jo l'en faré al matí.—

com dintre'l rusch murmuriosa abella,
gentil á orar se queda en la capella,
acompanyat dels comtes, de patges y escuders;
en la tarima del altar se postra
contemplant al sant bisbe que s'hi mostra,
que fou abans que bisbe mirall de cavallers.

la llum de l'alba al peu de l'ara'l troba,
com un colom vestit ab blanca roba,
regalantse ab l'aroma de cristians concells,
sanitosos concells que, abans de gayre,
com papallones volarán en l'ayre;
mes ¡ay! son cor novici també volant ab ells.

—per deu batalla,—l'hermitá li crida,—
estima son honor més que ta vida,
com ploma ta arma escriga per tot la santa lley;

sías sempre capçal de l'ignocencia,
si't dobla un vent, que sía'l de clemencia:
escut sías pe'l poble y espasa per ton rey.—

deixa després la blanca vestidura
y li donan á peces l'armadura,
damunt lo camisol lo platejat perpunt,
abriga ab lo capmall sa testa bella,
son cos gallart y fort ab la rodella
que du les quatre barres y un sol ixent damunt.

guifre, son oncle, 'ls esperons li posa,
fent una creu en son genoll, que arrosa
ab una encesa llágrima; l'espasa empunya aprés,
que á un raig de sol lluheix damunt de l'ara,
y á gentil per cenyirla se prepara,
del puny á la creuhera fentli donar un bes.

tres colps ab ella sobre'l dors li dona,
derrera injuria que'l guerrer perdona,
mentres li diu l'asceta:—l'espasa es una creu;
batalla y vènç com jesucrist ab ella,
ama de cor aqueixa esposa bella,
que no l'arranquen vida ni mort del costat teu.—

la hermita es com un ou atapahida
de vells, donzelles y minyons que hi crida
de la sonora esquella lo tritllejar festiu;

apar que hi entren d'aquells cims y planes
ab lo jovent totes les flors boscanes,
sols per besar les plantes al sant que aquí'ls somriu.

culliren á faldades les donzelles
pèsols d'olor, violes y roselles,
y al veure dins lo temple lo cavaller gentil,
entre ell y sant martí les comparteixen
y á ruixades al front les hi espargeixen,
com en lo front dels arbres fruyters lo mes d'abril.

avuy s'escau l'aplech á l'hermitatge:
endiumenjats hi van en romiatge
pagesos y artigayres, pastors y cavallers,
y á sant martí quiscun un dó demana,
un dó que'ls concedeix de bona gana,
als camps bones anyades, infants á ses mullers.

les nines y donzells no pregan gayre,
que'ls tempta, umplint de melodíes l'ayre,
la verda cornamusa que s'infla sota un pi;
lo floviol espignador refila
y al floret de donzelles que desfila
marcant va la cadencia lo colp del tamborí.

los passarells ne tenen gelosía
y trenan ses cansons ab l'armonía;
la tórtora hi barreja son plor anyoradíç;

piteja lo pinsá, canta l'alosa
y, eco del cel, lo rossinyol hi glosa
angèliques paçades que ha après al paradís.

hi barreja sa música ó sa nota
de l'aygua'l rajolí, la que degota
dels arbres á la prada, com perla en un mantell;
los tells que'l bes de l'ayre fa remoure
flors nevades y rosses deixan ploure,
que cullen á trench d'alba les nines de castell.

prop d'ahont se capdella y descapdella
lo contrapás, sota una arcada vella,
la font del comte raja del cor d'un bosch joliu,
los trèmols, albes y lladerns que abeura
ombra li fan d'un cortinatge d'eura
que atraveçar no poden los raigs del sol d'estiu.

los dos comtes s'asseuhen en la molsa,
lligats pe'ls sons y melodía dolça:
gentil plantat á l'ombra se queda d'un euró,
mirant als qui la música destría
y encadena uns ab altres l'armonía,
com lliga les idees ardenta inspiració.

encaixan los fadrins ab les donzelles,
les parelles galants ab les parelles,
flors que l'amor enfila per férsen un collar;

quan la viventa roda es acabada,
suau, majestuosa, acompaçada,
al ayre de la música comença de rodar.

al centre de la roda armoniosa
de les nines somriu la més hermosa,
coronat de violes de bosch son front seré.
gentil prou la coneix, puix se somriuhen,
com dues flors que al mateix arbre viuhen
de la mateixa saba d'amor que les sosté.

ple d' oracions son llabi que sospira,
l'hermitá piadós á gentil mira
desde'l portal del temple, rosats sos ulls en plor,
y girantse al sagrari del altíssim:
—salvaulo,—diu,—¡oh pare amorosíssim!
les filles de la terra vos robarán son cor.—

lo floviol que plora y que senglota
de prompte puja á sa més alta nota;
com rusch al trench de día la dança se remou,
s'enllesteixen los sons en ses escales,
los peus dels sardanistes prenen ales
y al sol de l'alegría tota ánima's desclou.

aixís les hores en ses dances belles
lo ritme van seguint de les estrelles
que en giravolta eterna rodejan la polar;

mes canta'l gall y dançan més alegres
y, d'ombra alçant los cortinatges negres,
ab cants d'albada ajudan la terra á desvetllar.

al desencadenarse la sardana,
com enfilall de perles que s'esgrana,
ne surt també griselda, la rosa del ramell,
ab gentilesa arranca de sa testa
la corona de reyna de la festa
y en mans corre á posarla del cavaller novell.

mes queda, al arribarhi, entrebancada
de tallaferro ab la terrible ullada,
que sens paraules diuli cruel:—¿donchs ahònt vas?—
la corona li cau al oferirla
y, al abaixarse'l jove per cullirla,
ab veu de tro li crida son pare:—¿donchs què fas?

¿què té que veure ab tu aqueixa pastora?
—pare,—respon,—es del meu cor senyora:
cullint gerts y maduixes un día la encontrí;
ull-presos un del altre, 'ns estimarem;
la promesa d'amor ab que'ns lligarem,
so cavaller, si's trenca, no's trencará per mi.

—donchs de ton cor esborra aqueixa imatge
ò't tornaré de cavaller á patge,
les armes arrancante que no sabrás honrar.—

gentil resta esblaymat; apar un roure
que'l llamp acaba de ferir, y ploure
veu á sos peus ses branques, son front descoronar.

avergonyida, ella s'adossa á un arbre;
per estátua pendríala de marbre
qui no vejés ses llágrimes rajar com una dèu.
no ho veu la gent del ball ni se'n adona;
á qui dança joyós ¿què se li'n dona;
de la margaridoya que aixafa sota'l peu?

far grandiós que un promontori amaga,
derrera'l pirineu lo sol s'apaga,
y'ls ulls d'alguna estrella se veuhen llambregar;
no tan brillants ni tan amunt com elles
s'oviran en lo bosch altres estrelles
y s'ou un cant de céltica tonada ressonar.

del bosch de canigó son los fallayres
que dançan, fent coetejar pe'ls ayres
ses trenta enceses falles com trenta serps de foch;
en sardana fantástica voltejan
y de má en má tirades espurnejan,
de bruixes y dimonis com estrafent un joch.

les llums de set en set pujan y baixan,
cinyells de flama los montícols faixan
y's veu entre fumades lo bosch llampeguejar;

surten rius de guspires de tot cayre,
com si's vejessen entre terra y ayre
los llamps y los cometes en guerra sabrejar.

dels fallayres al ball la gent s'atança,
les nines deixan la primera dança,
y un dels joglars , al vèures tot sol ab los fadrins,
llança, ab quimera mossegantse'l llavi,
eixa cançó de verinós agravi,
com un grapat de vívores y negres escorpins:

lo ram santjoanench

lo día de sant joan
n'es día de festa grossa,
les nines del pirineu
posan un ram á la porta,
d'ençá que una n'hi hagué
d'ulls blavenchs y cella rossa,
tenía una estrella al front
y á cada galta una rosa.
un fallayre li ha caygut
al ull, ¡malhaja la brossa!
n'apar un esparverot
que fa l'aleta á una tórtora.
lo matí de sant joan
la tortoreta se'n vola,
se'n vola voreta'l riu
á cercar ventura bona.
un ramellet cull de flors,

millor ventura no troba,
floretes de sant joan,
de romaní y farigola,
y ab elles fent una creu
del mas la llindá'n corona.
quan arriba'l seu galant
á la casa entrar no gosa;
ella li diu desde dins:
—¿donchs per què't quedas defora?
—perque'm barras lo portal
ab les flors d' aqueixa toya.
—¿un ramellet te fa por?
—me fa por d'aspi sa forma.
—no es d'aspi, no, que es de creu;
si't fa por, no ets cosa bona.
—donchs so'l maligne esperit
que les ánimes se'n porta.
si no fos lo ramellet
la teva fora ma esposa,
avuy jauríam plegats
en mon jaç de foch y sofre.—
d'ençá que aixó succehí,
ribera amunt del garona,
lo matí de sant joan,
desde'l cantábrich a rosas,
les nines del pirineu
posan un ram a la porta.

ha escoltat lo romanç un vell fallayre,
y rebatent irat la falla en l'ayre,
de tras-cantó sortintli, s'acara ab lo joglar;

d'un colp de puny sa cornamusa aixafa,
lo rústich trobador ab ell s'agafa,
y de bastons d'alzina s'aixeca un alzinar.

entre'ls minyons del pla y los de la serra
va á rompre, ¡válgans deu! lo crit de guerra,
quant altre crit més aspre los agermana á tots:
—los moros son á la ciutat d'elena;
ja sos aixams negrejan en l'arena
y encara á glops ne trauhen catorze galiots.—

—aném á arrabaçarlos,—guifre esclama,
aixecantse vermell com una flama,
al temps que tallaferro, montat ja en son cavall,
diu:—jo á copçarlos vaig sobre portvendres;
llançáumels aviat com anyells tendres
del tech ab les onades á rodolons y avall.

—jo vinch ab vos,—lo bell gentil li crida,
donant á son corcer tota la brida.
lo comte tallaferro,—no vingas,—li respon;—
á qui't creava cavaller suara
serveixlo un any ó dos ó més encara:
fill meu, que no li fassas may abaixar lo front.—

diu, y ja romp com áliga los ayres;
tan sols per ferli llum alguns fallayres
se'n du per companyía, los més lleugers y forts.

gentil ab guifre á cornellá devalla,
lo rebull somiant de la batalla,
lo bracejar dels vius y'l cabuçar dels morts.

pe'ls camins de capcir y de cerdanya
ja volan missatgers á la campanya,
cridant á vells y joves, peons y cavallers,
per sortir de conflent en sò de guerra,
á l'hora en que somriu l'alba á la terra,
á l'hora en que á fer llenya se'n van los llenyaters.

flordeneu

com ressona un buyrach ple de sagetes
del ballester en la robusta espatlla,
al peu del niu de sos amors dolcíssim
quant ronca la maror de la batalla;
aixís avuy vora la tet ressona
ple'l castell d'arriá d'estochs y llances,
y encara pujan, fent remor de ferro,
cavallers y peons per ses escales:
se'n umplen cambres, corredors y portxes,
mentre'ls corcers renillan en la claustra.
en son palau de cornellá está guifre
y ací gentil vigila d'avançada
si cap ombra atravessa les boscuries,
si s'encen en lo bosch cap alimara.
tot dorm dintre'l castell, sinó ses tropes;
tot dorm vora'l torrent, sinó ses aygues,
que ab los raigs de la lluna joguinejan
trencadiços espills de l'estelada.
tot dorm: los ossos dins la negra cova,
los ayres del cap-vespre entre les branques,

en sa pleta l'anyell y entre les fulles
los aucells ab lo cap dessota l'ala,
en coixí de celistia les estrelles,
les congestes de neu en la montanya
de canigó, com lo somrís puríssim
del formidable rey de l'encontrada,
á qui'l pirene fa de trono esplèndit,
y l'hemisferi de florida tiara.
sembla la serra un gegantí magnoli
quant s'esbadellan ses poncelles blanques:
veyentles lo donzell tan argentines,
sos ulls ardents de fit á fit hi clava;
son escuder atlètich se'n adona,
del canigó nascut en una aubaga:
—lo que mirau,—li diu,— no son congestes,
son los mantells d'armini de les fades
que dançan á la llum de la celistia
dels estanys de cadí vora les aygues;
si¡l més bonich y perlejat tinguesseu,
vos valdría, gentil, més que l'espasa,
més que dels llibres tots la sabiesa,
més que l'or y l'argent dintre de l'arca;
si us plagués navegar, veles tindríau;
si volguesseu volar, tindríau ales.
mes es castell ahont qui hi va no'n torna;
sols un de cent que hi pujan ne devalla.-
ell no ha oblidat á sa griselda, estrella
que'l matí de sa vida il·luminava.
¿quí sab si eix talisman la lligaría
ab qui, implacable, de son cel l'arranca?
mes ¿còm, en la vigilia de la lluyta,
còm deixará l'exèrcit que comanda?

¿còm deixará'l patró la nau que mena,
lo lleó del desert sa cadellada?
torna mirar los llensos que blanquejan,
com al cim de un brandó trèmola flama.
¿quí sab si'ls ha de veure un altre día?
pensa; ¿quí sab si es dó d'alguna fada,
que si agrahit y ara mateix no accepta,
com l'or á má més diligenta vaja?
¡pobre gentil! dintre son cor de jove
lluytan de mort l'estimació y la patria,
y quant l'amor tirá dins un cor tendre
lluyta, no es sempre lo dever qui guanya.
al caure ja en lo llaç de flors que'l tempta:
—¿trigaré á serhi?—febrosench demana.
—galopant,—li respon,—á tota brida,
podeu tornar ací primer que l'alba.-
diu, y en lo temps que emplea una coloma
als colomins en peixer la becada,
se'l veu volar entre garrichs y arbossos,
voladora sageta que's despara.
del castell d'arriá baixa á la riba,
atravessa la tet d'una gambada
y com esbarts de blanchs tudons que volan
veu de sirach y taurinyá les cases.
á esquerra deixa'l roch payler, que lligan
les bruixes ab un pont d'un fil d'aranya,
los dissaptes al vespre, perque pugan
passar del riu llitera a l'altra banda;
les que van al sabbat ab traydoría,
en mitj del pont relliscan y s'esbarran.

per l'arrelam del canigó se'n puja
lo corcer ardorós ab peus de dayna,
de ses arrels cap a son tronch amplíssim,
que té fontanes y torrents per saba.
quant troba un cingle altívol, lo voreja;
quant troba un córrech famolench, lo salta:
quant en son vol un lladoner l'atura,
en dos lo mitj-parteix d'un colp d'espasa.
més lo bosch s'espesseix, lo roure's lliga
als pins que llurs pirámides aixamplan,
y entre ells s'alça l'abet, com l'arbre mestre
entremitj del trinquet y la messana.
de tant en tant del cim de l'aspra serra
se veu fins al pregon una escombrada,
com de l'alzina en la negrosa escorça
se veu del llamp corsecador la ratlla.
la neu la obrí en hivern; quant s'arrombolla
pe'l torb de les altures apilada,
un borralló de gebre, que fa moure
la grua tot volant ab un colp d'ala,
s'aumenta rodolant de cingle en cingle,
com sometent al toch de la campana,
y'l borralló de neu ja es ona immensa
que empeny y colca més superba onada;
los pins arreu arreu, los fáigs y roures,
com los guerrers en orde de batalla,
de cent en cent rodolan al abisme
ab nius y salvatgines que breçavan,
ab los ramats que troban en la vía
pastors y pastorims, conreus y cases;
y'ls llenyatayres que de lluny ho veuhen,
creuhen que al pla s'ajoca la montanya.

per un d'aqueixos solchs oberts sens rella
gentil son poltro escumejant aplana;
quant no pot més, per adreçarse'l cingle,
lo deixa al escuder que l'acompanya,
y per camí d'isarts lliure se'n puja
y per los grenys com rapinyell s'arrapa,
vers hont blanquejan los mantells estesos,
tofes de neu sens trepitjar encara.
un n'ovira al bell mitj brufat de perles,
lliri enjoyat per gotes de rosada;
quant ell va á pèndrel, com de terra eixida,
per l'altre bech l'estira hermosa dama:
—¿què't feu, —dihentli,— ma gentil senyora,
que aixís li robes son mantell de randa?
—¿quí es, donchs? —li pregunta ell.— vínala á veure,
ja que has volgut, traydor, agraviarla;
la flor de l'hermosura que somías
veurás en quín jardí floreix y grana.—

en un pradell, al cim de la carena,
gentil veu la regina coronada,
coronada de vèrgens que la voltan,
teixint y desteixint mítica dança
ab sos braços y peus, blanchs com la escuma
que juga ab les petxines de la platja.
de flordeneu la cabellera rossa
rossola en cabdells d'or per ses espatlles,
com raigs de sol que en lo boyrós desembre
la gebre pura dels restobles daura.
com la lluna creixent en nit ombrívola,
riu y clareja sa serena cara

y son sos ulls dues rihents estrelles
que'l canigó robá á la volta blava.

se la mira gentil, y de griselda
en ella veu la fesomía hermosa,
es lo seu aquell front, seus aquells llabis
que servirían al amor de copa;
però sa galanesa es de regina
y ell á griselda conegué pastora.
temerós y pensívol acostantshi,
sent florir en ses galtes la vergonya:
—perdonaume, —li diu,— real princesa,
del gran pitxer d'esta montanya rosa:
no fos una poncella que us retira,
vos de mon cor seríau robadora.
—gentil, ingrat gentil, ¿ja no'm coneixes?
jo so, jo so eixa flor de ta memoria;
ton cor era lo gert que jo cercava
quant véresme, allí baix, gerdera hermosa,
ab ma falda vessanta de maduixes,
de jeçamins endormiscada á l'ombra.
astre del cel, tan sols per l'amor teva
deixí l'atzur de l'estelada volta;
fada, per tu me retallí les ales;
per tu'm lleví, regina, la corona,
y de mes mans deixí esmunyr lo ceptre
sols per posarte á tu cadenes dolces,
dolces cadenes per l'amor forjades,
manilles d'argent fi, grillons de roses.
si vols volar pe'l cel, tindrás mos somnis;
si pe'l fil de les serres, ma carroça.

en canigó tu ets presoner desde ara;
mes canigó l'olimp es de les gojes.-
gentil, lligat per invisibles llaços,
va seguint la encantada, que, traydora,
estrafá la figura de griselda,
son caminar suau y sa veu dolça,
son mitj-riure de verge que somía,
son ayre de palmera que's gronxola,
sos rinxos de cabell esbulladiços,
son llabi coralí y galtes de rosa:
sobirana que deixa son imperi
y esclava's fa de qui l'amor li roba.

al arribar al cayre de la serra,
de guifre y sos guerrers ell se recorda.
gira ab recança la mirada enrera;
lo rosselló a sos ulls qué bell se mostra
voltat d'una filera d'alimares
que d'una á una en cada cim se posan!
en cada cap de puig dels que rodejan
la plana de ruscino, hi há una torra,
una torra gentil que al cel arriba
per abastar l'estrella ab que s'enjoya.
de batera al bell cap ja vermelleja,
com un clavell als polsos d'una hermosa
que per fer la sardana s'arrenglera
á desigual fantástica rodona.
massana y madeloch ja al front la duhen
com les de cos, les de cabrens y goa;
y opol, monner y tautaull y salces
son quatre cirials de flama roja.

jamay, jamay cap afligida reyna
se mostrá á un fill ab més brillant corona,
tot dihentli plorosa y á ses plantes:
¡no m'entregues, fill meu, á la gent mora!
gentil, á una fiblada d'amor patri,
del enganyívol somni se deixonda,
d'oliva, del pelós y tallaferro
sentint batre en son cor la sanch heroyca;
y recula á la forta esperonada,
sens mirar la sirena temptadora:
mes en sos llaços ja está pres per sempre,
com dins la teranyina dèbil mosca,
y al volèrsen eixir, per totes bandes
¡forta cadena! hermosos braços troba,
y sent d'amor paraules que l'encisan,
y veu uns ulls d'ullada blava y fonda,
mar hont naufragará de sa griselda,
de son pahís y pares la memoria.

a un signe de la fada , ses donzelles
ab flochs lo lligan, cintes y garlandes:
—senyora, —ell va dihent,— deixaume lliure;
doscents arquers m'esperan en la plana;
si á la lluyta no'ls meno ans que'l sol isca,
tots doscents me dirán traydó á la patria.
—es lluyta més suau la que t'espera,
es lluyta del amor hont l'amor guanya;
si es la cadena que't posí trenquívola,
de ferro'n tinch, d'argent y d'or encara.—
ell se sent pres com un aucell que, lliure
volant, se troba en unes urpes d'áliga.

al seu alè, aquella ánima serena
s'enllora com mirall en jorns de glaça,
y del present la mágica cortina
son nom, sa gloria y son honor li amaga,
y al costat de sa aymía encisadora,
com un clavell vora una rosa blanca,
dins un rotllo de nines falagueres,
á la planella del cadí devalla.
aquella plana, avuy deserta y nua,
llavors era una conca d'esmeragda,
la vestían ombrívoles pinedes,
angèlica y jonquilles la brodavan,
mirantse en un estany que mitj-umplía
del canigó la monstruosa taça.
los estanyols que encara avuy l'argentan
d'aquella mar petita son petjades,
son los bocins d'aquell espill hont tota
la nau del firmament s'enmirallava.
lo canigó dona la má á batera,
tretzevents á batera y comalada,
y entre ells, oberta al ull del cel blavíssim,
son verge sí desclou aqueixa plana;
paner de flors que eixos gegants sostenen,
los uns al braç, los altres á l'espatlla,
placent jardí que llur suhor fecunda
regalant de sos fronts á grans cascades,
que de taçó en taçó se precipitan
com per grahons de cristallina escala,
fins al major de tots, que en la planicie
á alabastrí palau fa de capçana.
semblan ses torres de cristall de roca
fermes columnes de la volta blava,

ses llums misterioses confonentse
ab les eternes llums de l'estelada,
y, sostinguts per cent pilars de pòrfir,
sos portxes son lo mirador de l'alba.

lo canigó es una magnolia immensa
que en un rebrot del pirineu se bada;
per abelles té fades que la voltan,
per papallons los cisnes y les áligues.
forman son cálzer escarides serres
que plateja l'hivern y l'estiu daura,
grandiós beyre hont beu olors l'estrella,
los ayres rellentor, los núvols aygua.
les boscuries de pins son sos barbiços,
los estanyols ses gotes de rosada,
y es son pistil aqueix palau aurífich,
somni d'aloja que del cel devalla.

davant s'esten una illa sempre verda,
ramell de flors dins un pitxer de plata,
oasis bell que'l beduhí somía
vogant pe'l mar d' arena del sahara.
bedolls llustrosos, faigs y abets l'ombrejan,
la encatifan serfull y genciana,
y les roses alpines entre líquens
la vermellor ensenyan de ses galtes.
com pont de flors, uneix la terra á l'illa
una verdosa y rústica palanca
que atravessa pe'l mitj l'estany blavísim,
com lo cel estrellat la vía láctea.

allí en un trono vert, que'ls ulls no veuhen
si es fet de boix-florit ò d'esmeragda,
los dos s'asseuhen, en l'encís que'ls lliga,
ella á mirar lo cel, gentil sa cara.
olor de romaní dels boscos puja,
dels cims olor de regalecia baixa,
gemechs de lires entre'ls arbres s'ouhen,
y en lo palau lo sospirar d'una arpa,
dintre l'estany canturies de sirena,
y murmuri de ninfes en la platja,
parrupar los tudons en la boscuria,
la gelera dringar en la montanya,
y en les coves de marbre, allí á la vora,
los degotiços ploradors de l'aygua
com enfilall de llevantines perles
que dins aygueres de cristall s'esgrana,
y en lo cel blau eternes melodíes
de l'estrella que naix ò que s'apaga,
d'astres y sols y llunes que hi rossolan,
barrejant ses clarors en mòvil dança,
sos ròssechs, cabelleres y corones
y'l suau aleteig de sa volada.

y, sens trencar lo jove la cadena
que empresona al soldat lluny de sa patria,
com un ull virginal que s'esparpella,
en sa finestra d'or apunta l'alba,
sembrant, com jardinera del altíssim,
per terra y cel les roses de sa falda.

l'encís

entre'ls arbres de l'illa delitosa
l'enamorat gentil está adormit;
son los flonjos coixins ahont reposa
de farigola y xuclamel florit.

verts jeçamins de torcedices branques
li fan de cortinatge y cobrecel,
donant ab sa estelada de flors blanques
flayre al zefir, á les abelles mel.

com les rosses abelles, quant l'oviran
van á vèurel les gojes á plaher,
lo voltejan, aguaytan y remiran,
com son més rich brillant un argenter.

los dos archs de ses celles fins y hermosos
l'una retrau, l'altra son ample front,

l'altra sos llabis de clavell desclosos
hont lo somrís placèvol may se fon;

eixa'l cabell de seda que rosseja
com la claror primera del matí,
s'escampa,'s rutlla, s'esbadía, oneja,
riu que trena ses ones ab or fi.

ab má atrevida una li trau l'espasa
y en ella's mira com en clar espill,
com nin que juga ab una ardenta brasa,
sos tendres dits posant en greu perill.

mes ja tallant les herbes que'l sostenen
y testes sostenintles per llur peu,
al cavaller totes plegades prenen,
signántlosho rihenta flordeneu.

de violers y molses en llitera
ab silenci lo duhen al estany
hont friçosa una góndola l'espera,
com lo cisne de gebre dins son bany.

així en son breç de vímets y ridorta,
sens adonársen son angèlich nin,
una amorosa mare lo transporta
en plácit sòn mentres está dormint.

llisquívola es la proa y cisellada
pe'l més traçut pastor del pirineu,
en la toya de flors ab que está ornada
se veuhen les mans d'or de flordeneu.

a cada banda vogan tres remeres
de vert vestides, com lo mes d'abril,
soltes al vent les fines cabelleres,
per si calen més llaços á gentil.

a la primera y més suau remada,
se posan totes sis á refilar;
així entre onada perlejant y onada
refilan sis sirenes de la mar.

—somía,—cantan,—somía,
deixa volar ton cor bell,
mentre'l somni no's desnía,
com de sa branca l'aucell.

aygues de neu te breçolan,
te vetllan cors virginals,
aixam d'abelles que volan
del teu hermós al encalç.

los somnis son unes ales
per volar dintre l'edem;

mentres dins tu te regales
nosaltres te breçarèm.

te breçarèm sobre roses,
tot cintante un himne dolç,
de día,'l de les aloses,
de nit, lo dels rossinyols.

somía, gentil, somía,
deixa volar ton cor bell,
mentre'l somni no's desnía,
com de sa branca l'aucell.—

lo jove somrihent ha'ls ulls desclosos,
¿dorm ò somía encait lo seu cor?
mes veu los de la fada més hermosos,
y tot ho esplica a sa faycó l'amor.

deixa la barca que rellisque y corra,
deixa que estime á flordeneu son pit;
prou trobará la barca banchs de sorra,
prou esculls trobará son esperit.

ja'l rem s'atura y mitj s'adorm á estones,
deixant als dos somriure y somiar,
com s'adorm un penyal dintre les ones
quant ab elles se cansa de lluytar.

ja rossola suau sobre l'argila,
ja'l llahut se revincla en lo sauló,
ja rellisca onejant com una anguila
de l'áliga marina al tenir po'.

l'estany se divideix en amples braços,
com en branques y brots roure aglaner,
y surten tots á dar festívols paços,
com nins ajogaçats dintre'l verger.

dels plorosos desmays besan la soca,
coronan los oasis de verdor,
saltironan com xays de roca en roca,
donan á beure perles á la flor.

deslligan més enllá ses cabelleres
y florejan les ones riu avall,
com náyades que nadan joganeres
en rieró de márgens de cristall.

ja'l rieró anguileja pe'l boscatge,
argentina llisona vers son cau,
ja en gorch mitj-aturantse entre'l fullatge
derrera un vel verdós, sembla un ull blau.

plegats los rems, com ala que no vola,
los dits de les donzelles argentins

deixan corre la barca tota sola,
corcer que ben apresos té'ls camins.

hi há un pal d'argent en mitj de la barqueta,
hont penjan una vela de llens d'or,
ala batent d'esquívola oreneta
que voleya cantant de l'aygua á flor.

ses cordes son garlandes de fullatge
trenades per l'amor de bon matí;
prenentles per vidalves del boscatge,
s'hi posan lo verdum y'l francolí.

la barca ab ells papalloneja á estones,
de ses esteles ab lo floch d'argent
lligant de riba á riba en mar sens ones
eixos oasis que no té l'orient.

si s'amorra en lo marge alguna volta,
desde la proa un braç la torna á solch,
y lliure's balanceja y desinvolta,
duhent estols de ninfes á remolch.

lliris d'aygua nevats y maravelles
los ofereixen gots d'olor suau,
semblan pures y efímeres estrelles
que hi deixá caure aquest matí'l cel blau.

l'hermós blauhet que entre nenúfars nía,
vola gaudintse al seu voltant joliu,
ramellet de gemada pedrería
que's trameten jugant l'herbey y'l riu.

los arbres, ajupits sobre les ones,
forman arcades de fullatge y ponts,
deixant caure ses flors com papallones
que á posarse devallan á sos fronts.

del aromer ne plouhen de groguenques,
de bolves d'or del potosí polsim;
del magraner poncelles vermellenques,
de pedres fines irisat ruixim.

en l'ombrívola aubaga de batera
al cor penetran d'obelisch de gel,
caverna ahont diáfana gelera
traspuar deixa la claror del cel.

eixa encantada habitació es una ala
del palau de la goja soleyós;
al vèurel ell entrant desde l'escala,
anyora menys lo firmament clarós.

al últim bes del sol ponent, blanqueja
com un colom entre'l fullatge vert;

perque de lluny algun pastor no'l veja,
de cortines de bovia s'ha cobert.

está en mitj del estany com una estrella
florida en mitj del cel de juliol,
ninfea coloçal que s'esbadella
al bes de les escumes y del sol.

per ses arrels lo lligan á la vora,
com branques de coral esblanquehit,
quatre ponts de cristall del que atresora
la serra en ses entranyes de granit.

un d'ells al cim de canigó encamina
per viarany ribetejat de flors,
que al pujarhi la fada, llur regina,
abocan á sos peus tots sos olors.

es de marbre d'isòbol una alhambra
penjada entre la terra y firmament;
servir podría al sol mateix de cambra
si lluny trobás son llit del occident.

es tot ell d'arabesca arquitectura
que d'orient portaren les huris
per distraure ab sa mágica hermosura
als que, romeus, pujam al paradis.

arcades de cristall se succeheixen,
altres deixantne veure ençá y enllá,
damunt blanchs capitells ahont floreixen
palmeres que l'abril enjoyellá.

rengleres de pilars, com jonchs de marbre,
alçan en l'ayre cúpules de gel,
com sosté sa brancada'l tronch d'un arbre,
entre fruytes y flors mostrant lo cel.

les cúpules coronan l'ampla sala
hont dringa la baixella d'or y argent,
la perdiu blanca sos perfums hi exhala,
gerda xicoyra l'apetit hi encen.

allí grogueja la daurada bresca
de regalada mel de romaní;
allí escumeja llet de dayna fresca,
més blanca que la gebre del matí.

lo préssech d'illa com pom d'or rosseja,
no tant com lo rahim de tarascó,
la cirera d'arbós hi vermelleja
ab lo gínjol rihent y l'ametlló.

la magrana pledeja ab la maduixa
á quí traurá més ensucrats rubins,

que un brollador d'aygua d'olors arruixa,
umplint la sala de remors divins.

a cada corn, de taula himnes entona
de donzelles un chor ab veu suau,
lo clavicímbol que entre lires sona
umple de rius de música'l palau.

los aucells á les cítares responen,
naturalesa y art dantse la má,
entre columnes y arbres que confonen
lo remor del convit ab lo boscá.

monocordis responen á les merles,
á la tenora'l tendre rossinyol,
llansant les notes com ruixats de perles
que l'orella del cor cull en son vol.

mes per gentil son música més dolça
los batements del cor de flordeneu,
d'aqueixa lira virginal que ell polça
en l'albada felís del amor seu.

enlluhernat pe'l sol de sa bellesa
s'arrossega á sos peus com un esclau,
y, en lo cel de sos ulls sa ánima presa,
lo cel hermós li sembla menos blau.

respira los perfums d'aqueixa rosa,
efluvi del eden embriagador;
¡pobre gentil! ¡bé massa l'has desclosa
ta ánima bella á son primer amor!

quant l'astre rey, cansat de sa carrera,
baixa á cloure los ulls en occident,
la reyna de les fades encisera
diu á gentil, del seu amor sedent:

—vina á la tebia llum del hemisferi,
de nostre amor sens mida conversant,
les fites a seguir de nostre imperi;
vèjas si'l trobas prou hermós y gran.

vosaltres, —diu, tot baix, á ses companyes,—
penyores me daréu de vostre amor,
per rius, estanys, planicies y montanyes
cercant quiscuna son joyell millor;

y d'eixa serra en la més alta cima,
al ressortir lo sol en orient,
quant jo'm despose ab qui'l meu cor estima,
siau demá matí á férlin present.—

volta'l palau marmórea galería
que sostenen dos rengles de pilars,

tot de cristall sembrat de pedrería,
tribut que duhen eixos rius als mars.

aèrea escala á cada cap s'esbranca,
baixantse á unir les dues al jardí,
es com la neu sa pedra menos blanca,
los poms de la barana d'argent fi.

arriat per set daynes amansides,
allí'ls espera un carro volador;
pren, al pujarhi, flordeneu les brides
y se'n porta á volar son aymador.

lo pirineu

d' or verge es feta la real carroça,
d'argent, perles y vori ramejada;
set genis en set anys l'han fabricada
dins un palau de fades d'orient;
al florejar les pirenayques cimes
sa roda de set raigs vola lleugera,
en l'herba y neu sense deixar rodera,
com lo carro del sol pe'l firmament.

desde'l palau alabastrí devallan
del pla guillem á les collades verdes
y de rojá les árides esquerdes,
que'l granat enriqueix, fugen volant.
deixan, anella del pirene altívol,
la aturonada costabona enrera,
que solda'l canigó á la cordillera
com á cadena aurífica un brillant.

com jardinera, la vall d'eyne'ls mostra,
al vèurels serrejar per la montanya,
la faldada de flors que á la cerdanya
aboca al náixer cada jorn d'abril;
y ab mots d'amor distretes ses orelles,
indignes son d'ohir vostra canturia,
¡oh serafins! que en aquella hora, en nuria
bastíau per la verge un camaril.

¿per què t'amagas, camprodon fresquívol,
violeta del bosch en ta ribera?
¿en ton sojorn d'eterna primavera
no vols que sentin tos suaus olors?
ribas, y tu, pastora del pirene
que en lo freser vens a mirar ta cara,
¿no vols que vejan ta hermosura encara?
poncelles, ja us veurán quant siau flors.

de puig en puig pe'l coll de finestrelles
s'enfilan de puigmal á l'alta cima;
tota la terra que'l meu cor estima
desde ací's veu en serres onejar:
olot y vich, ampurias y girona,
y allá, en lo cor de l'espanyola marca,
lo montserrat, de quatre pals com barca
que d'orient la perla'ns ve á portar.

un gran arbre ajagut es lo pirene
que mira ses brancades poderoses

esbadiarse de valencia á rosas,
entreteixirse ab serres y turons,
hont penja, com ses flors immustehibles,
les blanques caseríes y vilatges
y, més aprop del cel, los hermitatges,
que'n semblan, allí dalt, los escalons.

per la montanya d'hont lo segré brolla
van á tosas florit y al pla d'anyella,
hont troba flors la petonera abella,
regalècia balsámica l'anyell;
y, com jay que per nins se deixa vèncer,
á llur carroga d'or l'espatlla abaixa
l'alp gegantí, que una pineda faixa
com cap de monjo un cercle de cabell.

lo clot de moixeró verdós y ombrívol
de sos abets y pins entre les branques
los veu passar, com dues perdius blanques,
del estèril cadí per lo crestall,
hont l'estrámpol isart per refrigeri
troba sols, ab lo líquen de l'altura,
les perles de l'aurora y l'aygua pura
de la font regalada del cristall.

es del cadí la serralada enorme
ciclòpich mur en forma de montanya,
que serva'l terraplè de la cerdanya
per hont lo segre va enfondint son llit.

resclosa fora un temps d'estany amplíssim
ahont, en llur fogosa jovenesa,
aqueixos cims miravan la bellesa
de son alt front avuy esblanquehit.

avuy l'estany no hi es, y alta muralla
d'un castell de titans es eixa serra,
per escudar la catalana terra
fet sobre'l dors del pirineu altiu.
noufonts, carlit y canigó y maranges
son ses quatre ciclòpiques torrelles
y son eixos turons ses sentinelles
hont encara les áligues fan niu.

lo vell puigmal d'espatlla rabaçuda
es l'arx d'aqueixa altiva fortalesa,
que en setcents anys lo sarrahí no ha presa,
fenthi bocins la llança fulgurant.
prop d'hont cadí ab lo cadinell encaixa
s'alça 'l doble turó de pedraforca;
es del castell l'inderrocable forca,
feta, si cal, á mida d'un gegant.

atravessant lo sícoris aurífer,
la carroça's desvía vers saloria;
la seu d'urgell, com página de gloria,
lluheix en mitj d'un pla sedós y vert:
per ferli de vinyetes argentines
lo valira y lo segre se junyeixen

y de verdor corones li teixeixen
ab lo cel y la terra de concert.

contempla'l jove feixes y boscatges
y derrera'ls pradells de la regina,
una esmeragda en forma de petxina,
tota plena de perles y de flors:
es la vall delitosa de seturia;
quant ab son bes primer l'alba la arrosa
sembla l'áurea conquilla en que flayrosa
del mar isqué la reyna dels amors.

lo riu de santa magdalena ombrívol
cap á occident la fada ribereja,
passant pe'l bosch, perque gentil no veja
de sant joan del herm los hermitans.
de cim en cim va de rubio á pentina,
y, sota bresca en collegats, li ensenya
la rica argentería que en la penya
pará algun geni ab enciseres mans.

cortinatges de tosca y brodadures,
cascades d' argent fos en l'ayre preses,
garlandes d'eura en richs calats suspeses,
d'alguna fada finestró diví,
de lliri d'aygua, y de roser poncelles,
com ulls closos de vèrgens que hi somían,
tot hi es blanch, com los coloms que hi nían,
papallones gentils d'aquell jardí.

volant als cingles de monsèn, li ensenya
les cascades bellíssimes de gerri,
y en cabdella, en espot y biciberri
constelacions d'estanys d'atzur y vert:
les tres valls de pallars, que la calitja
de boyrina ab son ròssech enmantella,
li semblan solchs que gegantina rella
á les tres branques del noguera ha obert.

li fa veure bohí, eixa flor que's bada
d'un cáos de granit en les entranyes,
y d'aqueix bosch de puigs, ombres estranyes,
la roca dels dos homes encantats;
y, dant més brida á les esquerpes daynes,
al cim de neto malehit s'enfila,
com qui, vistos los baixos de la vila,
vol vèurela millor desde'ls terrats.

la malehida

( maladetta )

véusela aqui; mirau sa gegantina altura:
se quedan vignemale y ossau á sa cintura,
puig d'alba y la forcada li arriban á genoll;
al peu d'aqueix olímpich abet de la montanya,
son sálzers les alberes, carlit es una canya,
lo canigó un reboll.

dels rius garona y éssera sa gran gelera es mare;
aran, lys y venasca podrían dirli pare,
montblanch y dhawalgiri li poden dir germá;
á continents més amples d'ossada serviría,
al ángel, per tomársen al cel, de gradería,
de trono á jehová.

un cedre es lo pirene de portentosa alçada;
com los aucells, los pobles fan niu en sa brancada,
d'hont cap voltor de rasses desallotjarlos pot;
quiscuna d'eixes serres, d'ahont la vida arranca
son vol, d'aqueix superbo colós es una branca,
ell es lo cap de brot.

cabdill es d'eix exèrcit en orde de batalla,
la torra que domina la coloçal muralla,
entre eixes mil arestes del temple'l campanar,
lo goliat d'eix rengle de filisteus deforme,
d'aqueixos pits y braços l'altívol front enorme
que's veu de mar á mar.

al bes del sol lluheixen son elm y sa coraça,
l'un fet de neus eternes, l'altra d'un troç de glaça
de dues hores d'ample, de quatre ó cinch de llarch;
los núvols en sa espatlla son papallons que hi volan,
y eix quadro, hont llums, tenebres y tinta y foch rodolan,
té'l firmament per march.

¡qué altívola es sa calma! ¡qué espléndida sa roba!
perque sía sa regia corona sempre nova
argent li dona l'alba, lo sol son or més fi;
besan son front, quedantshi per joyes, les estrelles,
y á voltes diu que hi para, volant pe'l cel entre elles,
son vol lo serafí.

los catalans que hi muntan estiman més llur terra,
veyent totes les serres vaçalles de llur serra,
veyent totes les testes als peus de llur titá;
los estrangers que oviran de lluny eixa montanya,
—aquell gegant,—exclaman,—es un gegant d'espanya,
d'espanya y catalá.—

veu l'ebro y lo garona, mediterrá y atlántich,
com eternal espectre sentint llur plor ò cántich,
los pobles veu que arriban, los pobles que se'n van;
del cid veu lo teatre derrera'l blanch moncayo,
y ençá dels puigs d'asturias, alt trono de pelayo,
la fossa de roland.

les áligues no'l poden seguir en sa volada
y á reposar s'aturan, si emprenen la pujada
desde la soca als aspres cimals dels pirineus,
los núvols, que voldrían volar fins a sa testa,
si no'ls hi puja l'ala de foch de la tempesta,
s'ajauhen á sos peus.

mes tot sovint hi muntan y torna sa corona
non sinaí feréstech ahont llampega y trona;
lo torb arramba'ls còdols que'l gel li va partint,
llançantlos al abisme com troços de la terra,
mentres, fuet de flames, lo núvol á la serra
ab llamps va percudint.

aucells aquí no crían, ni flors les primaveres,
los torbs son l'aucellada, ses flors son les geleres,
ses flors que quant se badan cobreixen lo vessant;
les gotes de rosada que'n surten, son cascades
que saltan per timberes y cingles esvarades,
con feres udolant.

damunt lo glaç negrejan granítiques arestes,
com d'ones formidables esgarrifoses crestes,
illots de roca dreta sortint de mars de gel;
enmarletades torres d'una ciutat penjada,
com son pont de mahoma damunt la nuvolada,
en mitj de terra y cel.

¿hi pujan los pedrayres ací en les hivernades,
los penyalars granítichs á rompre á barrinades?
los pedrayres que hi pujan ò baixan son los llamps,
que'ls que llançan arrancantlos d'arrel y 'ls mitj-parteixen
ab los pregons abismes y rius que los glateixen,
parlantse ab trons y brams.

ab tres d'aqueixes pedres farías, barcelona,
la cúpula y lo frontis que espera per corona
ta seu, que ella mateixa corona es del teu front;
y ab totes les que en esta pedrera esteses jauhen,
podrían d'una peça referse, si may cauhen,
totes les seus del món.

bocins son de cinglera, son óssos de montanya,
carreus del mur que allunya la frança de l'espanya,
palets que cercarían los rabaçuts gegants
si, envolts en rufagosa, maciça pedregada,
l'olimp prop de sa cima veyés altra vegada
lluytar deus y titans.

¿per qué deu entre abismes posá tanta grandesa?
per qué velá de núvols la torra que'l cel besa?
perque al baixar á terra tingués un mirador
hont l'home, bo ò mal ángel sens ales, no hi fes nosa,
quant á sos peus somía la terra com esposa
lo somni del amor.

mes per son deu té sempre la terra alguna espina;
en hábit pobre, vesta ab que pe'l món camina,
un vespre á la cabanya trucava d'uns pastors;
ni llet, ni pa, ni aygua, ni aculliment li daren,
per tráurel de la pleta los goços li aquissaren,
los goços lladradors.

un rabadá, tan pobre que dorm á la serena,
se lleva la samarra per abrigar sa esquena;
donantli pa y llet dolça, li diu:—menjau, beveu.—
quant obre á punta d'alba son hoste les parpelles,
diu al pastor:—tes cabres aclama y tes ovelles
y fuig derrera meu.—

fugí, y veyent al pobre davant desaparèixer,
mira la serra, l'altra ramada no hi veu péixer:
penyals son les ovelles, penyals los blanchs anyells,
lo cabridet anyívol, lo boch, lo goç d'atura,
y llurs pastors, que encara ne tenen la figura,
penyals eran com ells.

desde llavors, a vista del espectacle horrible,
girant lo cap se senya lo passatger sensible,
lo quadro al ensenyarli de lluny algun bover:
la flor deixa aquells márgens, l'aucell fuig d'aquell ayre,
com en les mitj-diades d'estiu fuig lo dallayre
de l'ombra del noguer.

fugiu també vosaltres, pastors y escursionistes;
com les visions è histories, aquí les flors son tristes,
est hort de roses blanques cobreix un gran fossar,
dessota cada llosa de marbre un clot se bada,
la neu es lo sudari ab que traydora fada
vos vol amortallar.

a voltes dins ses coves de vidre sona y canta;
lo viatger ou música suau sota sa planta;
¡ay d'ell! si no fa al cántich de la sirena'l sort,
lo pont de neu se trenca que amaga la gelera
y es la clivella hont vèurela somía, una rodera
del carro de la mort.

mirau la cima excelsa tot allunyantne'ls paços,
mirau sa cara sense voler dormí' en sos braços;
paranys amaga horribles ab plechs del seu vestit.
de neto, deu celtíber, es filia la deesa;
però fugiu: sa nua bellesa, es la bellesa
del ángel malehit.

mes com sobre sepulcre desert herba florida,
més alt que'l dels abismes un angel bell vos crida:
es l'angel de la patria, que guarda'ls pirineus;
ab ses immenses ales cobreix la cordillera,
ab l'una'l promontori tocant de cap de higuera
y ab l'altra'l cap de creus.

¡quins crits més horrorosos degué llançar la terra
infantant en ses joves anyades eixa serra!
¡qué jorns de pernabatre, qué nits de gemegar,
per traure á la llum pura del sol eixes montanyes,
del centre de sos cráters, del fons de ses entranyes,
com ones de la mar!

un jorn ab terratrémol s'esbadellá sa escorça,
resclosa d'hont al rómpres brollá ab tota sa força
un riu d'aygues bullentes d'escumes de granit,
que al bes gelat dels ayres se fixa en la tempesta,
y'l mar llançá, per ferlo més alt, damunt sa testa
sos peixos y son llit.

passaren anys, passaren centuries de centuries
abans que s'abrigassen de terra y de boscuries
aqueixes ossamentes dels primitius gegants,
abans que tingués molsa la penya, flors les prades,
abans que les arbredes tinguessen aucellades,
les aucellades cants.

pe'l gel y rius oberta, prengué la cordillera
agegantada forma de fulla de falguera;
com solch sota l'arada quant cada vall s'obrí,
quant al amor y vida la plana fou desclosa,
deu coroná la cima més alta y grandiosa
d'eix guayta gegantí.

y espanya, que tenía ja un mar en cada espona,
sols per breçarla y ferli murmuri al llit de l'ona,
que per barrons té'ls picos d'europa y lo puigmal,
per cobrecel sens núvol lo cel d'andalusía,
per ferli de custodi, tingué desde aquell día
un angel al capçal.

miraulo allí entre'ls arbres alçar la noble testa,
apar una boyrada sa vagarosa vesta;
de blanques se confonen ses ales ab les neus,
de gel es sa coraça, de llum sa cabellera
que ab la del sol barreja, mentres bramant com fera
lo torb juga á sos peus.

a sos genolls arrima la formidable llança
que veuhen desde iberia, que oviran desde frança,
semblant a la capçada d'un pi descomunal,
quant la maneja, fentla llampeguejar en guerra,
quant bat ponts y muralles, volant de serra en serra,
s'hi aixeca'l temporal.

mes ara, desarmantlos, d'amor ab llaços dobles
lligant va cada día més fort eixos dos pobles:
los que vehins son ara, demá serán germans;
y com una cortina fent corre' eixa montanya,
la gloriosa frança, la heroyca y pía espanya
se donarán les mans.

cego d'amor, gentil no ovira l'angel;
sols veu de cap á cap l'enorme serra,
de mar á mar l'esmeragdina terra,
la volta de safir de pol á pol,
al temps en que á les ones ponentines,
que ab lo cel fan una mateixa faixa,

rossoladiça entre les boyres baixa
l'áurea carroça flamejant del sol.

flordeneu de la seva mou les brides,
y á gentil amadíssim per complaure,
de pomero florit vola á camsaure,
serrejant sempre entre viella y lys,
y anega la seva ánima en los dolços
remors de rius, cascades y boscuries,
de rossinyols entre suaus canturies
y música y perfums de paradís.

¿qué son los pirineus? serpent deforme
que, eixint encara de la mar d'asturias,
per beure l'aygua ahont se banya ampurias,
atravessa pe'l mitj un continent.
quant ja á la mar mediterránea arriba,
al mirarla, potser, tan espantable,
ab un colp de sa espasa formidable
en dos lo mitj-partí l'omnipotent.

entre sos dos bocins, que'l colp allunya,
vers frança l'un si l'altre vers castella,
verda, soliua, agraciada y bella
obre son sí florit la vall d'aran.
atrets per sa verdor fresca y gemada,
los dos enamorats sovint s'hi giran;
mes prompte ses belleses no s'oviran,
puix l'ombra de la nit los va abrigant.

vora'ls turons de montoliu y d'orla
s'obre'l pla de beret á ses mirades,
llibre format de dues serralades
que té lo pirineu per faristol,
ses lletres son congestes argentines,
y dos rius que bessons s'hi despedeixen
distints realmes á regar parteixen,
l'un vers hont naix, l'altre ahont mor lo sol.

ella segueix les aygues del noguera,
bellugadíç espill de les estrelles,
enmirallantse, tot volant, entre elles
al costat de son jove cavaller;
mes prompte de la riba que s'enfonza
surt y faldeja'ls cingles de la esquerra,
per mostrar á gentil l'aguda serra
que du en son front la creu de sant vallier.

coflens è isil li ensenyan ses boscuries,
sos verts pletius, farigolars y prades,
sos llachs aubé, vall d'arce ses cascades,
cabellera de cingles y turons,
torrents que desde'ls núvols a la terra
per escala d'abismes se rebaten
al córrech pregoníssim hont se baten
ab l'esperit del gorch a tomballons.

a la tebia claror de la celístia
la lluna uneix la seva blanquinosa,

plujim de fulles d'argentina rosa
que'l puig copça ab la falda de sa vall:
s'abrigan les pinedes adormides
ab aquell vel de calitjosa glaça,
y ab aquells raigs del llach en l'ampla taça
juga del riu'l arruixador cristall.

vessántsel d' un al altre ab dolç murmuri
los tres llachs de tristany son més hermosos,
puig d'alba y fontargent més blanquinosos
ab llur brial de neu que may se fon.
les valls d'ordino y d'incles son més plenes
d'armoníes, de somnis y misteri
als raigs que hi deixa ploure l'hemisferi,
ala serena de qui cova'l món.

contornejant la coma d'or herbosa,
segueixen la riera de font viva,
per una branca de sa verda riba
escalant la montanya de carlit.
quaranta estanys blavosos lo coronan,
quaranta estanys de virginal puresa;
en quiscun d'ells ab tota llur bellesa
se miran tots los astres de la nit.

sota sos peus alats estrelles veuhen
passar, damunt sos fronts y entre les branques
dels negrosos abets, com perles blanques
que fugen á ruixades pe'l cel pur;

y reflectint lo firmament en l'aygua,
al vorejar los dos ses clares ones,
entre boyrines y celistia á estones
creuhen seguir los astres per l'atzur.

com áliga real que'l vol abaixa,
declina'l carro d'or á la bullosa,
en prat esmeragdí rúbrica hermosa,
xifra d'argent brodada en vert domás;
y d'aquell riu la cinta anguilejanta
al peu del canigó les daynes guía,
hont ja la goja'l seu gojat voldría,
tement que un altre amor no li robás.

lo pastor, que á sos passos se deixonda,
obrint mitj somnioses les parpelles,
creu que baixan del cel dues estrelles
per qui en la terra algun amor somriu;
les estrelles, que desde l'hemisferi
aguaytan, creuhen veure ab sa coloma
un colomí d'immaculada ploma
que al cim d'un campanar vola á fer niu.

tallaferro

lo comte tallaferro va com lo vent
volant per les altures del pirineu.
tan bon punt ahí' vespre deixá l'aplech,
seguírenlo'ls fallayres en reguitzell;
son fills d'eixes garrotxes, tots sapadenchs,
germans de les alzines y dels abets.
per la porta forana baixa á castell,
se'n puja á marialles y collet vert;
tot faldejant la serra de tretze vents,
s'atura al hermitatje de sant guillem,

sant guillem s'está dintre, pregant á deu,
en creu alçats los braços, los ulls al cel.
trau lo cap á la porta tantost lo sent:
-¡oh comte tallaferro! no us atureu,
que'ls sarrahins saquejan elna y ceret.
mes veus aquí una espasa que es de bon tremp:
de castelló en lo siti la duya otger;

otger moría en braços d'un avi meu
que de l'espasa feuli gentil present;
reliquies de sant jordi té dins la creu.
«no la doneu, li deya, sinó á un guerrer
que talle'l ferro verge com brots de cep.»
preneula, tallaferro, no us atureu.—
lo comte no s'atura, deixa'l bon vell,
que aixeca'l toch solemne de sometent.
la campana ab que hi toca no es de gran preu,
no es de coure, ni bronzo, d'or, ni d'argent,
sinó del millor ferro d'aquells meners;
en ella no s'hi veuhen colps de martell,
sols s'hi veuhen ditades del penitent.
un día aná á la farga de montferrer:
—fargayres, bons fargayres, així us guard' deu
com jo he feta una hermita dintre'l desert;
les portes son de roure, l'altar de teix;
sols me falta una clotxa per son cloquer:
podría en les tempestes tocá' á bon temps,
y en les guerres de moros á sometent.
¿per férmela de ferro me'n donarèu?
—de la fornal prenèusel; está bullent.—
posant la má á la fosa, lo sant se'l pren;
la pasta com sa terra lo terricer,
d'una mitra donantli l'ayre y cayent.
prometença que feya 'vuy la cumpleix,
alçant lo coure als moros, com al mal-temps.

lo comte tallaferro pe'l camí dret
segueix lo comalada, que embranca ab tech,
y vora les pedreres de marbre vert,

passa'l pont de la verge, puja á cabrens.
la montanya's corona d'un gran castell,
lo castell de tres torres ab sos marlets:
passa ell prop de les dues sense dir res;
al peu de la més alta llança un renech:
—¡baixau d'eixes altures, com llamp de deu,
que puja un riu de moros per argelès;
si no baixau vosaltres, pujarán ells
á traure d'eix niu d'áligues los esparvers!—
diu y ja sent que baixan, baixan corrent,
arrossegant la llança, fent dringar l'elm.
lo comte no'ls espera, corre més que ells,
corre cap á custojas per sant llorens.
desde un cim de carena del pirineu,
fa ressonar la trompa dos colps ò tres.
quant l'aparta dels llabis, ja son desperts
masovers y masfes d'aquells endrets,
y desde la junquera fins á bajet
los pobles se remouhen en sometent.
lo comte no'ls espera, no té pas temps;
ventant esperonada, baixa rabent
desde'l cim de custojas á massanet.
diríau que ab má forta lo vent l'empeny,
lo vent de tramontana canigonench.

¡oh, mangala de ferro, que don roland
plantá en mitj de la plaça roja de sanch!
si'l comte no t'arranca, ningú ho fará.
lo comte té una espasa que més li val,
d'argent té la creuhera, d'acer lo tall;
los moros quant la vejan, tremolarán,

com tremolan les messes prop de la falç.
¡oh, mangala de ferro de don roland!
á qui té aqueixa espasa tu no li plaus
y esperona á sos hèroes al crit d'avant.
lo castell de cabrera los veu pujar,
com serp que s'aforesta, vers paniçars.
dels trofeus de pompeyo passan devall,
que, alçant entre suredes son front gegant,
lo rosselló dominan y l'ampurdá.
rocaberti, entre penyes mal-amagat,
vers requesens l'exèrcit mira enfilar.
allí'ls abets y alzines, roures y faigs
se creuhan com les llances en un combat;
lo comte á colps d'espasa va obrintse pas,
deixantne grans esteses ençá y enllá.
si'ls moros lo veyessen destralejar,
lo colp no esperarían de sa destral.
lo comte tallaferro ja veu ses naus,
lluhint la mitja lluna damunt dels pals,
astre de mal auguri per nostres camps,
y exclama ab ulls encesos y braços alts:
—bon deu, ¿s'han fet pe'l moro ports catalans?—
aquí'l pirene altívol abaixa'l cap,
com monstre que s'abeura dintre la mar.
lo comte tallaferro timbes avall
devalla com lo núvol del temporal,
prenyat de pedregades, de trons y llamps.

al extrem de la serra de puigneulós,
punt al cap d'una ratlla, s'alça un turó,
un turó que centuries guardará'l nom

del comte que'n devalla fet un lleó,
fallayres lo segueixen, aufranys y corps
que ja de carn humana senten fortor.
lo comte diu al vèurels: —n'hi haurá per tots,—
y baixa per un córrech de dret al port.
los sarrahins que hi troba no son pas molts;
lo primer colp que venta sembla sortós;
apar que'l moro fuja, les naus y tot.
qui pot ferir de sopte fereix dos colps;
mes ¡ay! no era ell qui ho feya, que era'l traydor.
del puig de tallaferro germá bessó,
un puig alça la testa sota salfort,
que es repeu de la torra de madeloch.
cada nit los diables hi tenen cort
y avuy ab ells pujaren moros y tot.
quant lo comte donava lo primer colp,
ardits per ses espatlles li feyan foch
ab fletxa enverinada que asseca'l cor.
los cristians lluytaren á esclat de mort;
mes prou que poquejavan foren més pochs,
quedantne molts d'estesos en lo revolch,
los uns ferits en terra, los altres morts.
per tot moros arriban á glops, á glops,
á núvols; enviantlos fletxes y rochs;
arrriban com zumzades d'una maror
d'alfanchs y cimitarres, de vius y morts.
com més lo comte lluyta, més se veu clos;
son corcer s'entrebanca y esclaman tots:
—al pujar á mitj día lo sol s'es post;
¡oh comte tallaferro, deu te perdó!—

del canigó'ls fallayres son de pedreny,
tots s'han batut ab ossos del pirineu,
mes sense tallaferro, ¿què poden fer?
¿què poden fer sens testa les mans y peus?
tan prompte'l veuhen caure com cauhen ells,
aterrant á rengleres los agarens.
los abets son los cedres del pirineu,
parassol per lo cingle, mural pe'l vent,
alzinars y pinedes los diuhen reys;
sos tronchs umplen la coma, sa brosta'l cel;
mes, quant de vora'ls núvols cau lo més ferm,
bé n'aixafa de murtes y pinatells.
los lligan colze á colze, com bandolers,
y'ls duhen entre llances cap als vaixells.
dintre'ls vaixells s'hi senten plors y xisclets:
minyones son que ploran, les del vernet,
les que sardanejavan ahí' al aplech.
catives quant les troban, mes ¡ay! com ells,
les llágrimes que ploran bé son de fel!
—cantau, cantau,—los deya moro burler,—
les cançons que entonavau vora la tet.
—¿còm cantarèm, lo moro, còm cantarèm,
si sols tenim cadenes en mans y peus?
¡moros de morería, mal llamp vos crem!—

no es mort lo comte encara, sols es ferit,
es ferit de l'espatlla per arma vil;
no la manejan nobles, sinó assessins.
no tant com la ferida sent lo despit,
quant tots los seus veu caure y entre enemichs;
quant veu que se'ls ne duhen, pensa morir!

catorze moros negres, bons per butxins,
ab cadenes lo lligan, com un mastí.
al alçarse de terra llança un sospir:
—¡malehida la fletxa que m'ha ferit!
¿per què'l cor no'm passava de mitj á mitj?—
a l'aygua se l'en duhen, mes aygua endins.
¡ay poble de colliure, qué n'ets de trist
pe'l comte tallaferro que tens catiu,
catiu dintre una barca de sarrahins!
negroses son les ones, negra la nit,
puix núvols d'ales fosques la van cobrint,
y está més negre encara son esperit,
son esperit que plora dintre aquells llims.
aixeca'ls ulls en l'ayre, plorant á rius:
—¡en aquesta hora aydáunos, ¡oh jesucrist!
ans que ser de mahoma, volèm morir!-
al dir eixes paraules son cor reviu,
d'una estrebada trenca ferro y cordills
y á les vehines barques envía un crit:
—¡fallayres, á les falles de sant martí!—
los moros no l'entenen, están tranquils;
qui vetlla en la coberta del comte's riu,
qui dorm dintre la popa segueix dormint;
no dormirán pas gayre si restan vius.
d'una pedra foguera se veu l'esquitx
que encen un cap de falla bellugadíç,
alada serp que vola d'esquif á esquif,
de serps en cada barca trobant un niu
que's creuhan per los ayres en trebolí,
com estrelles que cauhen en negra nit,
com en dança nocturna mals esperits.
quant los moros despertan al gran cruixit

de les naus que s'inflaman com polvorins,
se troban sense espases y entre enemichs
que ja damunt ses testes les fan lluhir.
les ones, que eran negres, vanse aclarint,
tornantse enormes lloses d'un cementir
ahont moros cabuçan á cents y á mils,
enterrats abans d'hora, de viu en viu,
mentre'ls fallayres nadan, nadan fugint,
ab la pregaria als llabis, l'espasa als dits:
—en aquesta hora aydáunos, ¡oh jesucrist!—
jesucrist los ajuda, ne van sortint
les nines casadores y sos fadrins.

quant arriban á terra l'aurora hi riu:
á sa claror enrotllan lo fort cabdill
á qui la sanch degota de fil á fil.
ab la sanch, lo bon comte pert lo delit,
mes no pert, no, 'l coratge de paladí.
un vell fallayre senya son dors ferit;
per damunt la ferida passa los dits,
com si tragués á fora lo mal de dins,
y fent tres creus exclama: tall fet, tall vist,
tan aviat guareixte, com jo t'ho dich:
guareixte en nom del pare, fill y esperit.—
mentre'l pastor lo cura, llança un sospir,
alçant á la montanya los ulls humits:
—bon comte,—li demana,— ¿vos faig patir?
—de nafres com aquesta, pastor, me'n rich;
dinou mon cos ne duya y ara'n duch vint.
no es per mi si sospiro, que es per gentil,
quant penso, ¡pobre pare! ¿què fa'l meu fill?—

nuviatje

gentil ja passa la tet
de la fada en la carroça;
¡qué bonich es y ben fet,
qué aixerida ella y qué rossa!

de la cova de sirach
ja's rumbejan per l'entrada,
cem una barca en un llach
hont les gojes fan bugada.

de tosca son los bacins
hont la ensabonan y mauran;
sembla en sos dits argentins
que la platejan y dauran.

la verneda es l'estenall
hont cada vespre l'estenen,

en rentador de cristall
com una neu quant la tenen

per tot lluhenta d'esmalt,
la cova creix y s'aixampla,
son sostre sembla més alt,
sa galería més ampla.

s'hi embrancan cent corredors,
com los carrers d'una vila,
plena de llums de colors
que perlejan en l'argila.

est guía á la de fullá,
eix á la cova bastera
que's decanta á cornellá
sota'l canal de bohera.

la cobreix rich teixinat,
trespol de marmòrea cambra
per cisells moros brodat
que brodarían l'alhambra.

ja s'enconca com uns cels
en volta d'or estrellada;
llantions son sos estels
que may eclipsa l'albada.

la volta deixa filar
la tosca en estalactita,
fins que la puja a besar
amorosa estalacmita.

en pilars alabastrins
les dues se converteixen,
que aprés artistes divins
enverniçan y puleixen.

ab capitells mal-rodons
uns semblan tronchs de palmera
esbadiats en palmons,
archs de la volta lleugera;

palmeres d'encantat bosch
de soca entre blanca y bruna,
després d'entrada de fosch,
quant ja hi llambrega la lluna.

altres en gran desconcert
semblan gegants en batalla,
batentse á cos descobert
ò abrigats ja ab la mortalla;

cristians y sarrahins,
de tot vestuari y mida,

alguns d'ells, com deus marins,
muntant corcers sense brida.

d'eixa sala una altra'n ve
y altres voltes s'hi desclouhen,
hont, com boyra en cel serè,
lleugeres ombres se mouhen.

un temple's veu més enllá
ab son altar d'alabastre;
feta ab cisell sobrehumá,
la imatge al mitj com un astre.

la trona espera una veu,
l'orga una má que la inspira,
fins apar que espera a deu
lo sagrari que s'hi ovira.

lo camaril sembla d'or
de pórfit la portalada,
se veuhen monjos al chor
y estols de gent á l'entrada.

més enllá hi há un claustre gran
y benets que s'hi passejan
en sos llibres tot resant,
hont los cántichs ja aletejan.

de la claustra en un recó
s'enfila una escala ayrosa,
un marbre es cada grahó
vionat de blanch y rosa.

aprés troban un replá
hont descolcan y s'asseuhen;
¡qué hermosa la font que hi há!
¡qué dolça l'aygua que hi beuhen!

si eixa es la font del oblit
no ho esbrina pas l'historia,
mes del pahís que ha trahit
ell va perdent la memoria.

y amunt puja y més amunt,
com aucell de branca en branca,
d'aqueixa cova damunt
una altra'n veu de més blanca.

mes com la puja de grat,
troba curta tota escala;
per un cor enamorat
cada pas es un colp d'ala.

de sopte un raig de claror
sa pujada fa més dolça,

sent cántichs entre verdor
y rierons entre molça.

de la cova singular
la carroça es á l'entrada,
que's desclou al día clar,
com una porta que's bada.

porta d'or del orient,
llavors de l'aurora bella
lo sol anava naixent,
com la flor que s'esbadella.

del canigó gegantí
gentil en la cima's troba,
davant d'un quadro diví
que tots los sentits li roba.

lo rosselló

—aguayta!—diu l'hermosa, y en mágich panorama
obrir ven á ses plantes lo pla del rosselló
per entre cortinatges de boyres d'or y flama,
y ací's veu, com en somni d'amor, prop de sa dama
y al cim de canigó.

cinch rius brollan d'aqueixa montanya grandiosa,
cinch rius d'aygua de gebre, mitj perles y mitj gel,

de tots ab les escumes lo rosselló s'arrosa;
aixís sos raigs escampa l'estrella més hermosa
per los jardins del cel.

apar una almorratxa descomunal que vessa
per sos cinch brochs de vidre cinch rius d'aygues d'olors;
la aixeca entre eixes cimes pirene gegantessa
com quant, dintre la plaça, dançant la pabordessa
arruixa'ls balladors.

gegant ample d'espatlles, al torb y a la tempesta
y als núvols deixa ferhi cada hivernada aplech;
ramades té que viuhen de romaní y ginesta
en cada arruga esteses de sa rumbosa vesta,
y un poble en cada plech.

allá d'allá colliure, del pirineu derrera,
se ven rojench è informe sortir lo sol naixent,
com far que ab braç de ferro sosté la cordillera,
y al náixer ja ab sa rossa y estesa cabellera
s'abriga'l firmament.

de son breçol d'escumes quant s'alça cada día,
son raig primer corona lo rey del rosselló;
de jorn tot l'enmantella de llum y pedrería,
y al pòndres en maranges encara un bes envía
al front del canigó.

a sa claror s'aixampla rihent la plana hermosa,
com desvetllada als dolços murmuris del matí;
lo pèlach a ses plantes dormint, mòures no gosa,
per no desabrigarla sa filla somniosa
de sos llençols de lli.

té á esquerra les cendroses, vitíferes corberes
que al pirineu, com branques, se pujan á empeltar,
á dreta les florides, granítiques alberes;
lo rosselló es un arch de dues cordilleres
que té per corda'l mar.

es una immensa lira que en eixa platja estesa
vessanta d'armoníes deixá algun deu marí,
lo canigó es lo pom, les cordes que'l cerç besa
son los tres rius que roncan lliscant per la devesa,
lo tech, la tet, l'aglí.

la goja diu:—no sempre fou eixa vall desclosa:
fou aygua lo que es herba, lo que ara es vert fou blau;
bramaren les balenes hont prada avuy reposa,
y'ls claustres d'elna muntan, evori en coral-rosa,
de téthis lo palau.

força-real y pena foren ses illes belles;
del canigó en la soca fermárense vaixells,
volaren les gavines cantant cançons novelles
en eixes margenades, hont brescan les abelles,
hont jugan los anyells.

es obra del pirene gegant aqueixa terra,
dels cims la devallaren les aygues de gra á gra,
les pedres de la plana son òssos de la serra,
d'ahont un pas per segle, com hoste que's desterra,
lo pèlach reculá.

a les nereydes, filles de dòris, suplantaren
les náyades joliues, que en arles y molitj
de sa aygua sanitosa les urnes abocaren;
les dríades dins l'arca dels dòlmens s'allotjaren
dels arbres entremitj.

¿de quántes guerres fora lo rosselló teatre?
portal d'iberia, ¿quántes nacions ha vist passar?
les serres, graderia d'aqueix anfiteatre,
en sa creixent arena més pobles han vist batre
que onades en sa mar.

grans viles lo fenici vora eixa mar plantava,
y, esposa desertívola que cerca un altre llit,
besava llurs muralles mil anys y les deixava,
y lluny elles al veure sos ulls y vesta blava,
morían de neguit.

lo temps á caucolíberis é il·líberis esborra,
si restan llurs ossades, sos noms ja ningú'ls sab.
de la ruscino púnica ne resta sols la torra,
com d'home que en l'arena de vora mar s'ensorra,
trayent ja sols lo cap.

ençá d'eixa columna, padró de sa ruina,
una ciutat naixenta no veus? es perpinyá,
la que li ha pres per sempre lo ceptre de regina.
donchs jo l'he vista náixer, com d'un reboll l'alzina,
com roure d'un aglá.

un fill de la cerdanya, que pere pinya's deya,
tement que'l soterrassen les neus, parlá á la tet:
«¡oh! guíam tu que hi baixas, al pla que s'assoleya.»
«segueixme», 'l riu contesta, y'l llaurador ho feya
per no morir de fret.

dels bous pren les tirandes y per sa verda riba
segueix lo riu que corre camí del rosselló;
quant ja vora les aygues del mar la tet arriba,
diu al bover: «arrèlat aquí, llaura y cultiva,
tos camps regaré jo.»

com rómulus un día del tibre en la ribera,
de freixe ab sa carreta rodeja un troç de pla;
allí planta una casa, un camp y una olivera,
ara es ciutat la casa, mur ample la rodera,
lo mur de perpinyá.

apar una encantada que de l'escuma eixida
mirantse s'extasía, granívol rosselló,
y alçant á les neus vèrgens los ulls embadalida,
no sab si ab més belleses y ab més tresors la crida
la mar ò'l canigó.

mes eix es meu, cap reyna del món té millor trono;
á cap fins les boyrades humils besan lo peu;
y aixó y mon cor y vida y esdevenir te dono;
ací, al nivell dels astres, de gloria te corono,
més alt sols está deu.

oh! mira mes companyes com á enjoyarte volan
en carros de boyrina de polsaguera d'or;
algunes per lliseres de neu y herba roçolan
fins que, de joyes plena sa falda, s'enarbolan
parlant de nostre amor.

a aixams així á trench d'alba les áurees abelles
murmurioses volan vers l'ametller florit.
oh! mírales còm pujan, qué cándides y belles!
no son més aixerides al vespre les estrelles
quant pujan al zenit.—

montanyes regalades

una goja volant

jo veig una rosa vera,
una rosa y un clavell,
ditxosa la primavera
que pot férsen un ramell.
llur test d'or es la montanya,
quín gerro tan grandiós!

altra goja

no volèm gayre, companya,
ara que parlan tots dos.
mira allí la de mirmanda.
¿què farèm al arribar?

la goja de mirmanda

voltèm lo cim en garlanda
y posèmnos á cantar.

chor de gojes, fent la sardana

montanyes regalades
son les de canigó,
elles tot l'any floreixen,
primavera y tardor.

la goja de mirmanda

quant barcelona era un prat
ja mirmanda era ciutat,

forts gegants l'han aixecada,
que de pedra ab glavi tosch
quant los veyan dintre'l bosch,
fins los roures tremolavan.

la aixecaren, fent ensalms,
ab reblums de quatre palms,
ab palets de quatre canes,
entre'l secá y l'ayguamoll,
com la vila de ripoll
entremitj de dues aygues.

allí tinch lo meu casal,
tancadeta ab un penyal
sota'l casal hi há una balma;
de joyells d'argent y d'or
allí guardo mon tresor,
com sos bonichs una garça.

lo millor que hi he trobat
es eix espill encisat
que enamora á qui s'hi aguayta,
lo mánech sol que sosté
aqueix diamant serè
val la corona d'espanya.

chor de gojes

montanyes regalades
son les de canigó,
elles tot l'any floreixen,
primavera y tardor.

la de galamus

de les valls del rosselló
galamus es la més bella,
oberta á la llum del sol
n'apar una mare-perla,
n'apar un cistell de flors
que enarboran les corberes,
com dalt d'una branca un niu
entremitj de cel y terra.
hi cantan los rossinyols,
les tórtores hi gemegan,
y les áligues reals
ab ses alasses l'ombrejan.
d'aqueix camp jo'n so la flor,
d'aqueix cel jo'n so l'estrella;
hi tinch la fo per passeig,
per palau la cova immensa,
per gegantí mirador
lo serradal de l'esquerda,

per font lo riu del aglí
renadiu sota una penya,
per corre' á besar los peus
á sant pau de fenolleda.
l'ofrena que us faré jo
es la que á mi'l riu m'ha feta,
topacis de bugarach,
hont naix lo riu que me'ls deixa,
enfilats ab un fil d'or,
com un collaret de reyna.

chor de gojes

montanyes regalades
son les de canigó,
elles tot l'any floreixen,
primavera y tardor.

la de ribas

jo tinch una galería
que va per dintre dels monts
desde la cova de ribas
fins al forat de santou.
per un cap veig coma-armada
y'ls espadats de mongrony,
per altre'l riu que anguileja
desde caralps á ripoll.

mon palau es dins un cingle
que'l freser parteix en dos,
á cada banda de cingle
tinch finestres y balcons,
ab eureres per cortina,
lligaboscos per festó.
de riba á riba abraçantse
vells roures me fan de pont,
los que passarhi m'hi veuhen
me prenen per un colom.
filla d'amand rey bagauda
encantada allí visch jo,
al valent que'm desencante
prometentli grans tresors,
donarli vida més dolça
y ferlo franch de la mort.
mentrestant, gentil parella,
prenèu ma corona d'or.

chor de gojes

montanyes regalades
son les de canigó,
elles tot l'any floreixen,
primavera y tardor.

la de banyolas

tota la nit he filat:
vora l'estany de banyolas,

al cantar del rossinyol,
al refilar de les gojes.
mon fil era d'or,
d'argent la filosa,
los boscos vehins
m'han pres per l'aurora.

per devanar lo meu fil
tinch belles devanadores,
les montanyes de bagur,
les de bagur y armen-roda,
les serres de puigneulós,
les del mon y rocacorva.
la plana del ampurdá
may ha duyt millor corona,
corona de raigs de llum
trenats ab lliris y roses;
semblava un pago real
obrint sa florida roda.
mon fil era d'or,
d'argent la filosa,
los boscos vehins
m'han pres per l'aurora.

com lo fil era daurat,
les madeixes eran rosses,
hermosos cabells del sol
encastats de boyra en boyra.
de les estunes al fons
lo teixían quatre alojes,

llur teler es de cristall,
de vori la llançadora.
veusaquí'l vel que han teixit
tot esprés per una boda.
mon fil era d'or,
d'argent la filosa,
los boscos vehins
m'han pres l'aurora.

chor de gojes

montanyes regalades
son les de canigó,
elles tot l'any floreixen,
primavera y tardor.

la fada de rosas

qué bonica n'es la mar,
qué bonica en nit serena!
de tant mirar lo cel blau
los ulls li blavejan.

hi devallan cada nit
ab la lluna les estrelles,
y en son pit, que bat d'amor,
gronxades se breçan.

tot escoltant l'infinit
sa dolça música ha apresa,
n'apar lo mirall del cel,
lo cel de la terra.

ahí' vespre la vejí
com dormía en la maresma,
com dormía cabdellant
escuma y arena.

los coralers de bagur
coralan dins llur barqueta:
—coralers, si m'hi voleu
faréu bona pesca.

si voleu saber quí so,
so una fada ampurdanesa,
les fades del pirineu
me diuhen sirena.—

quant ells se tiran al fons
jo'n sortía ab les mans plenes,
ells trauhen rams de coral,
jo aquest ram de perles.

chor de gojes

montanyes regalades
son les de canigó,
elles tot l'any floreixen,
primavera y tardor.

la de fontargent

de fontargent á oriege
n'he baixada aquest matí
pe'l rost de clota florida
maduixetes á cullir.
tot umplintne la cistella
un aurer ensopeguí,
un aurer que entre la sorra
triava granets d'or fi.
—deu vos guard', gerdera hermosa.
—deu vos guard', gallart fadrí;
prou vos daría maduixes
si'm donasseu d'or un bri.
—prenèusel, gerdera hermosa;
per gerderes l'apleguí.—
ell me'n donava una ambosta,
jo unes volves ne prenguí,
mes maduixes oferintli,
de les selves coral fi.

mentres ell se les prenía
les maduixes cambihí,
cada gert era un carboncle,
cada maduixa un rubí.
per ensenyárvosen mostra
la més vistosa encastí
en est anell de cinta ampla
que en dos se pot mitj-partir:
per anell de nuviatge
si'l voleu, vèusel aquí.

chor de gojes

montanyes regalades
son les de canigó,
elles tot l'any floreixen,
primavera y tardor.

la de lanós

sols per fervos un present,
de llevant fins á ponent
he seguit la terra mía;
vos ne porto una arpa d'or
que fa passar la tristor,
que fa venir l'alegría.
cada colp que la toquen
vos hi respondrá una veu,
la veu de l'ánima mía.

chor de gojes

montanyes regalades
son les de canigó,
elles tot l'any floreixen,
primavera y tardor.

desencantament

flordeneu

gentil meu, jo què't daré
si tant mes fades te donan?
de qué jo't coronaré
si d'or elles te coronan?

te donaré lo meu cor,
lo cor y la má d'esposa,
jo seré ta dolça flor,
tu serás ma abella hermosa.

companyes, mentres me'n vaig
á vestir ma verda vesta,
com les boscuries pe'l maig
del amor per la gran festa;

mentre'ns cantan los moixons
sos himnes epitalámichs,
y envían valls y turons
onades d'alens balsámichs;

mentres lo sol surt del mar,
daurant aquest promontori,
com il·lumina l'altar:
lo brandó del desposori;

de mon regne, que es lo seu,
recordauli alguna historia:
parlauli del pirineu,
que es lo trono de ma gloria.

la fada de mirmanda

passatge d'anníbal

les gojes de mirmanda, de vallespir y alberas
aquell matí dançavam en lo bosquet dels horts,
en lo bosquet de roures, d'alzines y sureres,
d'una arpa de set cordes als divinals acorts.
de prompte se sentiren remors en la collada,
com d'un torrent quant ronca venint la torrentada;
la borinor s'acosta, rodola la tronada
y en la serena riuhen del pirineu los ports.

¿será que un vent ha foses les neus de l'alta cima,
y á rius envían ara ses aygues á la vall?
¿será un estol de feres que ve mudant de clima,
ò'l rúfol torb que espolsa sa crin com un cavall;
lo torb, aqueixa mánega de vents que arrasadora
traboca les cabanyes, los llachs y rius devora,
capola'l tronch dels arbres com ceps la podadora,
á feixos estimbantlos ab fort terrabastall?

es lo torrent d'anníbal; ab grans destrals y serres
li van obrint passatge deu mil treballadors,
lo puig son front abaixa, la vall s'umple de terres,
lo pont d'una gambada passant rius bramadors.
les penyes, si fan nosa, y'ls grenys del camí trauhen;
al colp dels llenyatayres arreu los arbres cauhen,
los faigs y les muixeres son canyes que s'ajauhen,
los vellaners son herbes als peus dels dalladors.

los balears penjada duhen al braç la fona,
trenada ab tres badíes de cánem ò de pell,
quant de sa roda encesa, que força y foch li dona,
la pedra surt brunzenta, ò aterra ò fa portell.
lo cos dels sagitaris segueix l'immensa rua;
buyrachs feixuchs ressonan damunt sa espatlla nua,
rublerts tots de sagetes de verinosa pua
que en sa volada trenca les ales del aucell.

y, avall, onades d'hòmens á onades succeheixen,
ones de ferro á onades d'acer sense parar;

com may encara'n surten al cim, y ja cobreixen
lo pla, les del massana seguint cap á la mar.
mostrant al sol sa escata d'argent que lluhenteja
apar serpent enorme que corre y anguileja,
desde banyuls á salces, de salces fins á osseja
podent dues vegades lo rosselló faixar.

en mitj de la boyrada de pols que'ls acompanya
lluhir se veuhen armes d'acer y escuts d'aram,
com al tronar en vespres d'estiu en la montanya
se veu dins negres núvols cohetejar lo llamp.
feixugues s'arrossegan les máquines de guerra,
com si rodant cayguessen esberles de la serra,
y, fent cada rodada trontollejar la terra,
rosegan ab llurs rodes la roca de monbram.

cent elefants segueixen, com serres que caminan,
formant grans siluetes al dors del pirineu;
per ferlos pas los roures de trescents anys s'inclinan,
los castanyers se rompen, més flonjos que llur peu.
damunt del més altívol, en torra cisellada,
anníbal atravessa l'immensa serralada;
al vèurel jo dels núvols baixar, á no ser fada,
de genollons en terra l'hauría pres per deu.

gegant de pedra que umple la vall y la domina,
lo gros monbram, d'anníbal als peus, sembla petit,
apar que al vèurel dobla sa testa gegantina,
que sols lo llamp, eix glavi dels núvols, ha ferit.

es alt, ample d'espatlles, de colossal figura,
un perpunt d'or abriga son pit y sa cintura:
dels joves de cartago té l'ayre y la estatura;
té dels lleons del atlas lo tronador rugit.

una legió sagrada de nobles lo corona,
seguintlo, com al carro del sol lo resplandor;
ab una adarga abrigan son cos ampla y rodona,
ses armes y sa túnica son una llauna d'or.
derrera d'ells les tribus de l'africa negrejan,
y'ls espanyols sa espasa llarguíssima manejan;
quant los romans en cannas llampeguejar la vejan,
han de deixar per ella llur ensis tallador.

ans d'arribarhi, una altra muralla los espera,
de gran contramuralla li fan los pirineus,
dels alpes es l'abrupta, suprema cordillera,
muntada per una altra de glaces y de neus.
entre ells, en ample fosso, lo rose fa sa vía,
serpent que ab una onada l'exércit desfaría,
gran monstre de set boques que tot ho engoliría,
sos elefants, ses armes, sos hòmens y sos deus.

per forta reraçaga vint mil cavalls segueixen,
tots ells fills del sahara, germans del simoún;
com los centauros, sella ni brida no coneixen
los etiops que'ls muntan, poltro y jenet fent un.
al vèurels, dalt dels alpes, la terra italiana
dirá lo que al pirene sembla ara dir la plana:

cayent d'eixes altures, aqueixa allau humana
dels pobles que jo abrigo me'n ve á xafar algun!

desde'ls murs de ruscino, que allá d'allá negrejan,
umplirse d'armes miran llur terra los sardons,
tranquils miran les messes de mart com hi onejan,
los elefants, los poltros, les llances y'ls penons.
—alsáuvos contra anníbal,—ahí'ls romans los deyan.
—alsáuvos contra anníbal,—y á bell esclat ells reyan,
davant de la riuhada com canyes ells se veyan,
y ab canyes no s'atura lo riu de les nacions.

—donáume pas,—d'anníbal los missatgers los diuhen
avuy;—jo vaig á italia, so amich, no us fassa po'.—
ells ouhen lo missatge prudents y no se'n riuhen:
—que passe,—li responen, tancantse en rosselló.
y tot un jorn vejeren per sota sa muralla
passar peons, fonèvols y carros de batalla,
arquers ab sa ballesta, dallayres ab sa dalla.
què hi ve á cercar á europa de l'africa'l lleó?

¿qué hi ve á cercar? ve á bátres ab l'áliga romana,
la terra no es prou ampla per dos rivals tan forts;
ve á traure de son trono del món la sobirana,
á roma o á cartago ve á obrir lo camp dels morts.
per què á morir volavau aixís, tribus guerreres?
per què pastors no us feyau, d'aqueixes torrenteres?
les fades de mirmanda, de rosselló y alberas
dançavam aquell día dins lo bosquet dels horts.

la de fontargent

noguera y garona

de beret l'immensa plana
té la forma de breçol,
té montanyes per barana
hont com mare aguayta'l sol.
té per alta capçalera
la montanya de crabera.
la geganta cordillera
per breçar sos fills la vol.

la noguera y lo garona
son los fills que deu li dona,
que ja al náixer s'empaytaren,
corregueren y saltaren,
com dos nins joguinejant.
noguera per alós
tot joguinós,
garona per aran
tot rondinant.

la noguera pallaresa
se llevá més de matí;
quant del nort la vista ha presa
de mitjorn pren lo camí.

son germá, que anava á espanya,
veu al altre que l'enganya,
que li deixa sols montanya,
fentse seu tot lo jardí.

com voluta que se'n torna
en lo vert plafó que adorna,
decantantse cap á esquerra,
se rebat desde la serra
de beret fins á tredós.
garona per aran
tot rondinant,
noguera per alós
tot joguinós.

de burdeus y de tolosa
l'un abeura'l gran verger,
mentres l'altre du á tortosa
l'argent fos de mont-vallier.
travessant més d'un gorch negre,
fa'l camí saltant alegre,
fins que's casa ab lo riu segre
part d'amunt de balaguer.

tot passant pe'l pla d'esterri,
pe'l camí que baixa a gerri,
mal-clavada en un llis d'herba,
ha ovirat fèrrea y superba
la gran maça de roland.

noguera per alós
tot joguinós,
garona per aran
tot rondinant.

espanyol que s'afrancesa,
lo garona, mal paysá,
du á la frança la riquesa
que en espanya atresorá;
y de fonts veyentnos pobres,
al atlántich du ses sobres,
mentres poques y salobres
l'altre'n du al mediterrá.

ah! per garba mal lligada
la d'aqueixa bessonada,
que retrau á la memoria
de més d'uns bessons l'historia
avinguts com gat y gos.
garona per aran
tot rondinant,
noguera per alós
tot joguinós.

chor de fades

a lampegia, tu, que has vista,
dòna d'aygua de lanós,

abraçar en hora trista
lo cadavre del espós;

cántans ¡ay! sa derrera hora,
mes que sía sospirant;
ta veu de lira que plora
s'avé ab eix fúnebre cant.

la de lanós

lampegia

hermosíssima es lampegia,
filla del duch d'aquitania;
quant del castell al matí
puja á la torra més alta,
á qui la veu desde'l bosch
li apar l'estrella de l'alba,
á qui la veu dintre'l bosch
li apar l'invicta diana.
l'ha ovirada abú-nezah,
governador de cerdanya,
lampegia caçava aucells,
á ella'l moro la caça;
quant la té dintre del llaç
cativa se la enmenava,
no li valen, no, l'arch d'or,
ni les sagetes de plata,

ni sos ulls negres, que son
més homicides encara.
mes no sé quí es lo catiu,
lo moro ò la cristiana;
si n'es la filla del duch,
lo cativeri li agrada;
si no ho es, es que'ls grillons
á son robador posava.
—robadora del amor,
princesa de l'aquitania,
qué vols?—lo moro li diu,—
mes que sía la meva ánima.
—la teva ánima es per deu,
jo sols vull la teva espasa,
que abans feresca'l meu cor
que'l cor de ma dolça patria.—

entre abú-nezah y lo duch
pau eterna s'es jurada,
llaç de flors ab que l'amor
uneix lo niu y la branca,
lo moro y lo cristiá,
lo llenguadoch y l'arabia,
uneix lo día y la nit
ab una estrella per gafa.
llaç de flors que'ls has lligat,
deu te dó llarga durada.

ii

abderraman ho ha sabut,
vol veure si'l desfaría,
al crit de ¡muyra'l traydor!
vers catalunya camina,
vint mil hòmens du de peu,
deu mil de cavallería;
per davanter va zeyan,
brau adalit de la siria.
en lo camp es un corcer,
en los rius es una anguila,
en lo combat un lleó
dels de sa terra nadiua.
abú-nezah no'n sab res,
massa fort l'amor lo lliga;
quína nit tindrá, si dorm!
quín despertar, si somía!
ab ell dormen sos soldats
dintre'l fort de julia-llivia.
oh, julia-llivia! á tu y ells
la hora fatal vos arriba.
ja l'enemich es aquí,
ja té les claus de la vila.
los defensors son covarts,
n'hi ha gran escampadiça,
los uns fugen cap á llo,
los altres cap á angustrina.
quan cau lo roure del bosch

l'aucellada se'n desnía!
abú-nezah fuig tot sol
del duch eudes ab la filla,
fuig sense saber hont fuig,
com un cego sense guía.
zeyan pe'l rastre'ls segueix
de moros ab sa canilla;
quant sent aprop sos glapits,
lampegia plora sanch viva:
—sálvat,—diu al seu espòs;—
jo sola morir voldría.
—lampegia, no't deixaré;
primer deixaré la vida.—
s'aturan vora una font,
avuy font de la regina;
no beuhen, no, y tenen set,
massa l'aygua amargaria;
no dormen, no, y tenen son,
ses flors los semblan ortigues.
allí'ls troba l'enemich,
al espòs ella s'inclina,
com alfábrega á son test
quan algun peu la trepitja.
ab sa espasa ell y ab son cos
com ab una ala la abriga,
deixant ploure sobre seu
colps d'alfanch y coltellina,
fins que cau sobre l'herbey
que sa sanch ja envermellia,
com esgranall de rubins
damunt verdosa catifa.
si'l ferro no ho hagués fet,

lo dolor lo mataría
al vèuresen emportar
sa enamorada cativa,
la coloma pe'l milá,
pe'l porcell la margarida.
en gropa del seu corcer,
zeyan la porta al califa,
al califa abderraman,
que al peu del pirene arriba.
ell aixeca'ls ulls al cel
y'l nom d'alah pronuncía,
pronuncía'l nom d'alah:
—la filla d'eudes m'encisa.
es la flor del pirineu
en lo ple de sa florida,
es la corona-de-rey;
un rey se'n coronaría.
será en l'harem de damasch
de l'hermosura regina,
la rosa d'aquell jardí,
la perla d'aquella riba.—
al infelíç aymador
li donan tomba lluhida
d'un triangle coronat
ab cúpula damasquina,
dins lo poble de planés,
á quatre lleugues de llivia.
los vinents escatirán
si es mausoleu ò meçquita,
si l'han feta cristians
ò moros de morería;
mes en la tomba del moro

los cristians diuhen missa,
que ja era mitj cristiá
qui en mans de moros moría.

chor de fades

si no fóssem al cim d'una montanya,
per sirena't pendríam de la mar;
mes, plega, plega ta cançó, oh companya!
l'historia de lampegia'ns fa plorar.

y tu, gentil hermós, per qui s'acosta
l'hora d'amor, párlans d'amor si't plau;
la flor ne parla al riu, al mar la costa,
y rius y mars ne parlan al cel blau.

muda dorm en tos braços l'arpa hermosa
que't regalá la fada de lanós;
sobre ton pit estrenyla com esposa
y llança al vent un cántich amorós.

cant de gentil

amor, amor, hónt me pujares?
hónt sou, amichs? hónt sou, mos pares?
y jo mateix, digaume, hónt so?

dígasmho tu, griselda bella,
ma hermosa estrella
de canigó.

y tu, ets del cel guspira eterna
ò sols fantástica lluherna?
dus al infern ò al paradís?
mes es ací tan dolç lo viure,
veyent somriure
ton ull blavíç!

qué se me'n dona de la terra
si't tinch ací, en est cim de serra?
mes còm nos mira'l sol naixent!
pòrtam vers hont surt com poncella
que s'esbadella
pe'l firmament.

dúsme vers hont los ulls va á cloure
de sa carroça l'or fent ploure,
rey que's retira á son palau,
y de son golf al golf d'estrelles
voguèm entre elles
per lo cel blau.

pújam amunt, de branca en branca,
desde hont lo món com arbre arranca
fins al cimal entre'l fruyt d'or;

pújam amunt, y amunt encara,
mòstram la cara
del criador.

mes si jo't tinch, per què m'anyoro?
si tu'm somrius, donchs, de què ploro
lo cor del home es una mar,
tot l'univers no l'umpliría;
griselda mía,
déixam plorar!

gentil refila encara, entre sos braços
l'arpa respon á son derrer sospir,
quant aprop les alojes senten passos
y, porugues, arrancan á fugir.

es guifre'l d'arriá: quant en mala hora,
fa tres díes, gentil deixá la vall,
com riu que arrasa y flama que devora,
de sarrahins hi queya un devaçall.

sense cabdill al vèures, s'esbullaren
los cristians al crit de trahició
y á cornellá los moros arribaren
ans que ab la nova hi arribás la po'.

lo comte prou lluytá:—agambe qui puga,—
esparverats cridaren los guerrers,

deixant als sarrahins, com á l'oruga,
poble y palau y regadius vergers.

y tot ho saquejaren, desde prada
als horris y masíes de castell,
deixant pobra la terra y despullada,
com una testa hermosa sens cabell.

joyes, armes, corcers, nins y donzelles,
arreu, de tot fa presa'l sarrahí,
com trepitja y malmet flors y poncelles
un ramat de porcells dintre'l jardí.

de l'horrible, impensada revinguda
pot traure'l comte sos amats tresors,
pot traure á guisla, sa muller volguda,
y als fills, fruyt tendre de sos vells amors.

a un relleix se'ls ne puja de la serra,
y al tenirlos á port, y entre guerrers,
los deixa per salvar sa aymada terra,
dever sagrat de nobles cavallers.

del canigó s'enfila á l'alta cima
per veure en sa rodalia què s'hi mou,
per veure'l rosselló, que tant estima,
còm lo podría deslliurar del jou.

quant hi troba á gentil, tres díes feya
que ab ell pensava, de quimera foll,
y sens l'espasa que ell cenyíli'l veya,
y com esclau ab un collar al coll.

ven al que ahí' deixá cobert de ferro,
de pedrería y flors enjoyellat;
ven fet joglar lo fill de tallaferro,
samçó, que alguna dálila ha xollat.

quant, per sa culpa, 'l moro tot ho aterra,
apar de fades encisat y ull-près,
lo veu venent á son amor llur terra,
y, com resclosa plena, no pot més.

a la primera empenta que li dona
lo cabuça y rebat per l'estimball,
ahont un ¡ay! de moribunt ressona,
umplint de pena y de tristor la vall.

l'arpa rodola ab ell de timba en timba,
ferintles ab trencada gemegor,
gemegor que s'allunya y minva, minva
d'acort encara ab aquell pit que mor.

sospirs ò notes minvan y s'apagan,
sonant per derrer colp més tristament,

alè de dues vides que naufragan,
esvanintse plegades en lo vent.

com un arbre ufanós que en sa florida
arranca en la cinglera un terbolí,
gentil, desde allí dalt, va sense vida
roçolant á la plana de cadí.

¡mes ay de flordeneu! desde l'albada
á sos vergers demana nous encants;
se renta com les flors ab la rosada,
cora elles enjoyantse ab diamants.

del color se vesteix ab que mahoma
solía veure en somnis les hurís;
ab son vestit de virolada ploma
no es tan hermós l'aucell del paradís.

del estany se contempla en l'aygua clara,
que s'atura per ferli de mirall,
de sos ulls dolços y rihenta cara
entretenint l'imatge en son cristall.

de roses porta al front una corona
ara mateix cullides al verger,
cullides per l'amor que l'esperona,
fent florir en sa cara altre roser.

cap al jardí, com de son rusch l'abella,
amatenta sortía del palau,
quant de son cel l'esmortuhida estrella
de congesta en congesta als peus li cau.

sos ulls son plens de neu, d'ombra y polcina,
sa cara es de cadavre, sos cabells,
madeixa de fil d'or ¡ay! purpurina,
rosseja en rochs y mates á cabdells.

encastárenshi á rinxos ses garlandes,
sa gonella de seda y son brial,
les perles á enfilalls, los flochs y randes
de sa gemada vesta nupcial.

ella cáuli damunt, y ses companyes
los ploraren tres díes á tots dos,
dihentse ab safareigs, colls y montanyes:
—ay! l'astre que se'ns pon fou ben hermós!—

a la tercera aurora ella's retorna,
son plor aixuga ab sos sedosos rulls,
no voldría plorar, mes sempre hi torna,
¿què poden fer sinó plorar sos ulls?

fa posar aquell cos dintre la barca,
barca que es ¡ay! sepulcre de recorts!

per última vegada ab ell s'embarca,
y acompanya sa vida al camp dels morts.

a cada banda vogan tres remeres,
negres están sos cors com sos vestits,
no jugan ja ab lo vent ses cabelleres,
que'ls cauhen, com les llágrimes, als pits.

cantarli cántichs de tristor voldrían
y's posan totes sis á sospirar,
quant recordan aquells que li plavían
com cántichs de sirenes de la mar.

aquells torrents segueixen d'ona en ona,
aquells prats anyorívols d'un á un,
com un brillant caygut de sa corona
ella ensenyantlos son gojat difunt.

lo mostra á les estrelles que'ls ulls clouhen,
com flordeneu tranzides de plorar,
als aucellets joyosos que'ls desclouhen
tan de matí sentintla gemegar.

lo mostra als jeçamins que l'ombrejaren
y, esflorant ses corones sobre d'ell,
de flors al bes del ayre l'arruixaren,
¡era tan jove, tan ayrós y bell!

als miosòtis l'ensenya de la riba,
á les glebes de gel que ou sospirar,
d'argent y de cristall á la font viva
que de les gojes es l'espill més clar.

de glaç á les cavernes que senglotan,
d'hont, com perles en beyres argentins,
de fil á fil les llágrimes degotan,
pe'ls ayres escampant remors divins.

ay! en retorn, cada turó, cada arbre,
l'herba que naix, l'estrella que floreix,
li sembla que li mostra ab cor de marbre
de son vestit de noces un esqueix.

ella'ls demana d'un á un venjança
contra guifre, y ab boyres de tardó'
del cel esborra l'iris de bonança
que coronar solía'l canigó:

ab branques de llorer l'aygua tranquila
bat del estany, y, ab ses mateixes mans,
congría'l torb d'ales de foch y apila
los núvols sobre'ls núvols udolants.

la fossa del gegant

lo comte guifre encara d'ira está foll,
plantat dalt de la cima de canigó;
entre'l cel y la terra se veu tot sol,
puix una boyra negra d'ales de corb
ab lo verger abriga los estanyols,
palaus y palacianes, aucells y flors.
passeja la mirada pe'l rosselló,
lo cel li sembla rúfol, lo pahís horch;
de moros no n'ovira, sols veu la pols
que en los camins aixecan llurs esquadrons.
del llevantí colliure se gira al port,
ne surt una fumera que tapa'l sol.
¿será als vaixells ò al poble que's cala foch?
quan pensa ab tallaferro s'ho esplica tot;
dels sarrahins ha encesos los galiots,
mes ay! mentre ell estimba son fill hermós!
sos ulls aixís que ho veuhen semblan de boig,
sa cara se trasmuda còm de qui's mor.
<poem> llavors se dona compte del seu pecat,

lo coneix y s'esglaya; mes ay! ja es tart.plantat dalt de la cima com para-llamps,ne demana un als núvols, no'n baixa cap!com qui cerca metzines al fons d'un vas,mira'l fons del abisme desesperat,negra gola de monstre que'l va xuclant.¿se llevará la vida com un covart,seguint lo hermós cadavre córrechs avall?¿se tirará al feréstech gorch de balaig?bé ho farán prou los moros si's vol matar,no'ls mancan cimitarres, los sobran darts,y de llances se'n veuhen tot un canyar.ja baixa de la cima tot esvarat,donant ensopegades com embriach.part d'amunt de valmanya fa ressonarla trompa que son avi duya al combat.no trigan á respondre per les afrauslos jóvens capcinesos, los vells cerdans,aucells que á la tempesta s'han esbullat.cami de serrabona va atravessantlos rierons que regan l'hort de vinçá;oásis que eixes serres tenen tancatperque no'ls lo marcesca l'ayre de mar.del canigó los aspres son l'arrelamde serres que entrelliga cap á llevant;en llur derrera onada s'alça un toçal,que té'l nom y la forma d'un camellásentre'ls puigs y la plana mal ajassat.en sa gropa se'n pujan molts cristiansen seguiment de guifre, que'ls va aplegant.
d'aplegadisses llances quan té un bon ram,

al rosselló devalla com una allau
que creix ab lo que troba tot rodolant.
quant trobe a tallaferro, los dos germans,
de moros, si no fugen, bé'n xafarán!

aixís que tallaferro de l'aygua surt,
los ballesters arriban de besalú,
ab los archs á l'espatlla, lo dart al puny.
se'n pujan y aspilleran á dalt d'un puig,
coronat d'olivarda, grèbol y bruchs,
per rebre als de mahoma posantse á punt,
posantse á punt de bátrels ò ser batuts.
los moros que corrían ab gran esbull
de la salanca als cingles de queribús,
vers lo port de colliure quant veuhen fum
aquell que menos corre sembla que brunz.
los mena un gegant negre molt rabassut,
lo nom que'ls seus li donan es de gedhur.
quant veu les naus en flama, la sanch li bull.
les abelles quant veuhen cremar lo rusch,
del fogayner se tiran á aixams damunt,
aixís l'aixam de moros se tira al puig.
quína bellugadiça, quíns crits, quín bruyt
de sagetes que cauhen com calabruix!
lo pirineu ressona fins á banyuls.
los ballesters del comte forman un mur,
un mur de carn humana, llances y escuts;
mes los murs també cauhen si'l colp es dur,
y com los colps del moro, may n'han plogut.
los sarrahins son trenta, trenta per un,
y es ¡ay! ferit lo comte que més los puny.

quan ja's veu sense forces, alacaygut,
per cel y mars y terres passeja'ls ulls;
alçant los ulls ovira quelcom que llu,
serpent de ferro que entre montanyes surt.
si es gent del gegant moro ¡deu nos ajud'!
si son soldats de cristo, cristo los du.
no son soldats del moro, puix aquest fuig,
son los del comte guifre, comte volgut.
los que gedhur comanda no son poruchs,
sos cors son més de roure que de sahuch,
reberen les besades del simoún
y ab fers lleons y hienes tots s'han batut;
mes entre-mitj veyentse d'espasa y mur,
ans que d'un colp l'aixafen, prudent s'esmuny
per entre'ls dos exèrcits lo tech amunt.
amunt á negres núvols van com lo fum,
ja passan vora'l temple de la mahut,
ja pe'l bosch de la roca, sota'l portús.
si poden á cerdanya pujar segurs,
desde cerdanya á lleyda lo segre hi du;
allí serán los moros á casa llur;
mes ay! la font del segre qué n'es de lluny!

tu que d'una gambada passas lo tech,
obre ton ull de pedra, pont de ceret,
que de fills de mahoma no'n veurás més.
ja la balma del moro fugir los veu,
fugir envers la caixa, sota'l palet,
lo que roland tirava, jugant ab ells,
de montanya en montanya pe'l pirineu.
¿quin monstre es eix que baixa cap al riu tech

desde'ls aspres relleixos de tretzevents?
atravessa la plana com un serpent,
entafurat entre herbes, boscos y grenys,
per engolir los moros á cents, á cents.
la fo'ls pastors ne diuhen, y es un avench
ahont turbants s'enfonzan arreu arreu,
cimitarres, ballestes y ballesters,
senyalers y senyeres, poltro y jenet.
sos ulls no l'oviravan desde reynés
pujant per les garrigues de monferrer.
los que'n surten, demanan ales al vent,
fugint dels que'ls segueixen com tro al llampech,
com al ferro que aixafa lo martinet.
més enllá de coll d'ares y font de tech,
roca-colom blanqueja com una neu;
los colomins que hi nían fugen esquerps,
fugen á voladuries ay! com fan ells.
abans de gayre passan sobre ull de ter,
ningú s'hi atura á beure, tots tenen set,
los cristians, los moros y llurs corcers,
y sols cau de sagetes pluja batent,
sagetes que corsecan com llamps en sech.

si tenen set que'n tingan, prompte beurán,
mes no glopades d'aygua, sinó de sanch,
de sanch de guerrers moros y cristians.
ja al comte tallaferro li'n va rajant,
reobríntseli la nafra del día abans.
veyent que se li adolla, son cor decau:
—¡oh guifre, 'l comte guifre, mon bon germá!
atúrals tu y fereixlos, ara si may.—

lo comte es de cerdanya, los camins sab,
los camins de les cabres y dels isarts;
enfila una dressera vers carrançá,
com si girás les aygues per recular.
tot seguit l'avantatge los ha segat,
y al crèurel ells derrera, los surt davant:
—entrégat,—crida al moro,—y ets perdonat.—
lo moro per resposta li fa enviar
en seca pedregada còdols y darts.
llavors lo comte esclama molt enujat:
—de mi no vols la vida? la mort tindrás.—
son destrer esperona dret al gegant,
la llança en sa má dreta, l'escut al braç;
se donan falconada com dues naus,
al trángol de les ones dels guerrejants.
lo comte tallaferro ho está mirant,
com áliga ferida, desde un toçal.
los primers colps que's ventan no son en fals,
á estellicons les llances creuhan l'espay.
l'un s'arranca l'espasa, l'altre l'alfanch
y's mossegan pe'ls ayres guspirejant,
ab les guspires saltan gotes de sanch.
los pastors de setcasas y tragurá,
que de lluny los escoltan, no saben pas
si's donan colps de sabres ò colps de malls,
si son los colps tronades, los sabres llamps.
la cimitarra mora sembla una falç,
feta á fer caure testes com brins de blat;
cercant la del bon comtc, damunt li cau;
lo partirá, si'l troba, de dalt á baix,
l'osberch de fèrrea malla, com l'elm daurat,
les armes y la sella, comte y cavall.

mes guifre se n'adona, lo colp rebat,
y abans que'l moro aixeque l'arma y lo braç,
sa espasa l'atravessa de part á part.
com un abet que baixa tot rodolant
de timbera en timbera, quant gedhur cau,
ressona ab terratrémol tota la vall.

d'ençá que'l moro hi queya, fa noucents anys,
bé hi deixaren exércits petjagolall,
passanthi á rufagades, á foch y sanch;
bé n'hi passaren d'ossos, cabres è isarts,
d'estius ab ses tempestes y pedregams,
d'hiverns ab ses nevades, torrents y allaus,
y encara s' diu la fossa, la del gegant.

l'enterro

com als vells paladins en la batalla,
quant l'ombra de la mort los amortalla
del cristiá penó sota'l capçal,
los solía sortir vestit de malla
d'un ángel la figura celestial;

al rompre la batalla decisiva,
arribar se vejé lo bisbe oliva,
d'algun dels monjos de ripoll davant;
l'enviat del altíssim sempre arriba
quant sos aussilis més servey nos fan.

ignorant l'art ferotge de la guerra,
humil doblega sos genolls en terra,
pe'l comte guifre demanant socós,
y quant aquest al goliat aterra
á oliva diu:—¿quí l'aterrá dels dos?

—ni l'un ni l'altre,—li respon lo sabi
abat, obrint al nom de deu son llabi:—
deu es qui abaixa l'home y l'enalteix;
qui aterra l'enemich no es pas lo glavi,
sinó la fèrrea má que'l dirigeix.—

aprés als moros presoners convida
á seguir de jesús la lley de vida,
oferintlos una eyna y dret d'empriu.
á qui es ferit li cura la ferida
y aprés—ets lliure, ¡oh mon germá!—li diu.

uns quants guerrers, á un signe de sa croça,
rodejan de carreus l'immensa fossa
hont jauhen les despulles del gegant,
aplananthi per llosa la més grossa
pedra que troban en aquell voltant.

no veyent á gentil ¡ay! en l'enterro,
—¿hónt es mon fill?—lo comte tallaferro
pregunta al de cerdanya, germá seu,
entre'ls peons y cavallers de ferro
mirant encara si, sortós, lo veu.

—gentil, lo meu nebot,—guifre contesta,
de vergonya acalant los ulls y testa,-
de canigó s'haurá quedat pe'l cim.—
y li fa esment de tot lo de la festa,
li esbrina tots los fets, menos son crim.

en lo cel sereníssim de la gloria
il·luminat pe'l sol de la victoria,
veu tallaferro un núvol negrejar,
com en lo curs de la divina historia
se veu l'ombra de judas apuntar.

no obstant, entre'l temor y l'esperança,
ab sos germans vers canigó se llança,
desitjós d'arribar á sant martí;
no'l distrauhen un punt de sa frisança
la volta blava ni'l verdós camí;

los aspres cims ni les humils comelles
hont baixan á jugar les fontanelles
frisoses de tornarse rierons,
ni'ls estanys que als pastors y á les estrelles
fan de mirall ab llur claríssim fons;

la música dels astres y armonía,
á qual suau remor dorm y somía
sota l'ala del cel la terra humil,
ni la fageda hont la natura cría
aucells y flors, amor de maig y abril;

ni dels aucells les dolces canticeles,
ni dels turons les verdes tuniceles
que ab ses congestes embelleix la neu,
com lluhentes y blanques llenticueles
de festívol vestit que'ls posa deu.

entre'ls dos comtes caminant oliva
al front de la guerrera comitiva,
com davant la boyrada hermós estel,
estrany presentiment en ell s'aviva,
dintre son cor fent degotarhi fel.

al veure, mentrestant, que may tornava,
al bell gentil son escuder cercava,
guiat entre cingleres pe'ls pastors;
estona havía que pe'l bosch rodava
quant sentí més amunt sospirs y plors.

la riera seguint de comalada,
arriba á un gorch que aplega la suada
del front escardalench de tretzevents;
una congesta hi há damunt gelada,
que may vejeren fosa los vivents.

en gran anfiteatre la timbera
s'arqueja cap al cingle de batera,
y, gola immensa del ferreny titá,
lo que es avuy un gorch y ampla gelera
tal volta fou lo cráter d' un volcá.

la neu allí al hivern s'arremolina,
glaçantse en l'escalada gegantina
d'aquell roquer, fantástich colisseu,
y avuy al desglaçarse sa ruhina,
l'apsis apar de trocejada seu.

ploran de fil á fil totes les roques
y llança la gelera per cent boques
sinistres armoníes y espetechs;
dels penyalars, com d'esberlades soques,
se sent la cruixidera y los gemechs.

allí ab ses fades flordeneu plorosa
del seu amor lo fret cadavre posa,
per mausoleu donantli'l canigó;
set braçades de neu tindrá per llosa,
la lluna cada nit per llantió.

aixís que deixan lo cadavre en terra,
s'ovira l'escuder dalt de la serra,
fent esglayat lo signe de la creu;
lo mort al veure, foll d'amor, s'hi aferra,
arrancantlo, cruel, á flordeneu.

la goja llança un crit y ab ses companyes
va á pèrdres com boyrina en ses montanyes,
que responen ab l'eco á son dolor;
per qui plora, infelíç, en ses entranyes,
també les aspres serres tenen cor.

l'escuder ab sa cárrega estimada,
bosch á través per vía encinglerada,
tot acorat devalla á sant martí,
y al posarla en la gespa de la prada,
los dos comtes y oliva son allí.

cora faig del pirineu que'l llamp aterra,
lo comte tallaferro cau a terra,
lo cadavre que estreny li gela'l pit;
son cos du vint ferides de la guerra,
mes aquesta arribá á son esperit.

de prompte se refá y, punyit per l'ira,
al seu voltant los ulls encesos gira:
—¿quí ha mort mon fill?—cridant ab veu de tro,
vers l'hermitori guifre se retira,
mes confós y lleal responli:—jo!—

com un llampech, de tallaferro ardena
la espasa vola vers son cor lluhenta,
mes ja, robantlo á son cruel desitj,
oliva al assessí dona una empenta,
posant la porta y á ell mateix en mitj.

per la sageta del dolor ferida
cerva, cau á ses plantes l'homicida,
son crim esgarrifós per confessar;
per ben perduda té ¡oh dolor! sa vida,
mes, cristiá, vol l'ánima salvar.

com una maça en lo tió que estella,
cauhen uns punys damunt la porta vella,
que ab cruixidera y gemegor respon,
al primer colp la fusta se clivella,
mes golfos y muntants de ferro son.

y cau y's deixa anar descarregada
sa má, damunt la porta que's mitj-bada,
com sobre enclusa feixuguíssim mall,
y l'hermita ressona, com brandada
esquella als colps del tronador batall.

damunt l'esberla que més fort gemega
ab tot son cos titánich se carrega,
blegadices rompent y forrellat.
la porta ab terratrèmol s'esllenega
y'l temple se desclou de bat á bat.

a profanar ¡sacrílech! la capella
se rebat, en l'enuig que l'escabella,
cercant, febrós, lo pit de son germá;
quant un ego te absolvo ve á sa orella
y l'espasa de foch cau de sa má.

—puix deu m'ha perdonat, també perdónam,
ò bé la mort que jo he donada dónam,
—de genolls á sos peus guifre li diu:—
xáfam ò al corch mortífer abandónam
que'm rosega lo cor de viu en viu.—

desarmat aquell monstre de la guerra,
ab guifre cau de genollons en terrra,
davant l'hermosa creu del salvador,
y una abraçada aquells dos cors aferra,
nou miracle, jesús, de vostre amor!

oliva condolgut ab ells sospira,
ab més plors apagant lo foch de l'ira,
y ab mes cendra l'ardor del esperit,
y unintse les tres flames de la pira,
fan sola una oració tota la nit.

y la dolça oració d'una volada
puja al bon deu, damunt sa ala inflamada,
tres esperits lligats per un amor;
aixís tres gotes de suau rosada
s'aplegan dins lo cálzer d'una flor.

al primer raig de llum que la parpella
fereix del finestral de la capella,
diu missa'l bisbe-monjo per gentil;
s'il·luminan los cors ab llum novella,
com los altars ab la claror d'abril.

al consumar lo sacrifici insigne,
de germanor indeslligable en signe,
una hostia consagrada'ls ofereix,
pa dels ángels sagrat, á deu condigne,
que als dos germans ditxosos mitj-parteix.

de sant galdrich en la vehina altura
enfondeix l'hermitá una sepultura,
humitejant la terra ab tristos plors.
quant recorda á gentil y sa hermosura:
—¡qué curta es,—diu,—la vida de les flors!—

derrera la creu alta bizantina
lo dol, per entre'ls arbres s'encamina;
sobre un bayart de llances ell va estès,
eix brot florit de gerda tarongina
per trepitjada bestial malmès.

lo cadavre segueix l'abat oliva,
cap de dol de la trista comitiva,
vestit ab negra capa pluvial;
son desconhort, que cada punt s'aviva,
trenca sovint lo cántich funeral.

son monjos vells y cavallers de ferro
lo fúnebre seguici del enterro;
vera la font del comte, fil á fil
tots ploran, mes ningú com tallaferro,
que l'últim bes ací dona á gentil.

eurons y lladoners també sospiran
mort y esbrancat quant á sos peus oviran
lo més gallart llorer del lloredar,
quant veuhen sos ulls blaus que ja no miran
y, tant que reyan, ara fan plorar;

quant veuhen sech, sense color ni vida,
aquell cos que's gronxava, com florida
palmera al bes suau del ventijol,
de besalú la bella flor marcida
quant s'obría tot just als raigs del sol.

sospira ab hòmens y arbres la campana,
com plora'l germá mort una germana,
per qui cantava dolçament ahí',
al cenyirse l'espasa ceretana
aqueix que com un tronch jau ara aquí.

al pregon de l'afrau lo llop udola,
lo vent xiula entre'ls pins y torniola,
les gales trocejant del mes de maig,
ab son núvol més negre'l cel s'endola
y ploran sos ulls blaus á raig, á raig.

la font del comte raja gota á gota,
apar una encantada que senglota,
amagada de l'eura en la verdor;
prou canta'l rossinyol, mes cada nota
es un gemech que fa partir lo cor.

com qui remou los òssos d'un ossari,
grossos penyals per còdols fent rodarhi,
fuig pla avall la riera de cadí.
lo cel no sembla'l cel, sembla un sudari,
si la terra un cadavre gegantí.

de llarch a llarch l'estenen en la fossa;
mes abans d'enterrar sa testa rossa
que besades de goja han arrosat,
l'abat-bisbe mostrántloslo ab la croça:
—tot,—exclama,—en lo món es vanitat;

hermosura, plahers, somnis de gloria,
noms que ara apren per oblidar l'historia,
les corones y ceptres, l'or y argent,
tot ho esborra una llosa mortuoria;
cap al no-res tot se'n ho porta'l vent.

mes no tot l'home en lo fossar s'esbulla;
de crisálida hi deixa la despulla
quant s'enarbora al regne de la llum;
aixís dels lliri-jonchs que'l vent esfulla
al cel s'enlayra'l regalat perfum.

allí á gentil podrèm reveure un día;
mentres per ell lo cálzer ofería,
en l'ayre he vist passar son esperit,
mirant aquella sanch que rentaría
son cor de terra pe'l dolor ferit.—

l'enterrador cumpleix ab son ofici;
pe'l pobre tallaferro ¡quín suplici
veure colgar aquell amat tresor!
com víctima menada al sacrifici,
está trist, capficat, esglayador.

lo comte guifre, de genolls en terra,
al mitj colgat minyó encara s'aferra,
demanantli perdó del seu pecat.
los altres cavallers al que s'enterra
miran, quiscú en sa llança repenjat.

per ferlos comportívola la pena
sols oliva té l'ánima serena,
sovint los fa aixecar los ulls al cel,
al port felíç de l'ánima que pena,
hont la flor no té espina ni'l cor fel.

—jo ab ell me quedaré en esta montanya;
—resolt exclama'l comte de cerdanya;—
si'l llit es dur no hi ha de jaure sol.
ja es de la seva ma ánima companya,
desde avuy dormirá en son mauseol.

mon fill ramon ja menará ma herencia;
per acabar ma vida en penitencia
jo ací mateix vull fer un monestir;
puix no he sabut del viure la ciencia,
deixáume apendre ací la de morir.—

oliva li respon:—si un asceteri
en esta aubaga ombrívola ha d'haverhi,
trayen l'empelt del arbre de cuixá,
que, com la nit d'estrelles l'hemisferi
sembra, de sants la terra ensementá.

si la sé cabdellar en la memoria,
vos contaré sa oblidadiça historia,
vos mostraré d'eix arbre les arrels
que ab llágrimes plantat y sense gloria,
pujá un esplet de santetat als cels.

exalada

en aquisgran
carles lo many un día estant,
sol de l'historia
en lo mitj-día de sa gloria,
en trono d'or,
de duchs y prínceps ab la flor
de tots los pobles,
doblant humils ses testes nobles,
cinch monjos vells
ab pobres hábits y burells
se presentaren
y ab greus sospirs aixís parlaren:

«rey adorat
que per estendre son regnat
deu al món dona,
més que pe'l ceptre y la corona
gran per lo cor,
ohiu, si us plau, nostre clamor.
en exalada,
vora'l camí de llivia á prada,
monjos ahir
teníam temple y monestir,
horta florida,
vells pergamins que'l cor no oblida,
llibres de chor

que recaptavam més que l'or,
altars de marbre,
olaustres d'estil feixuch y barbre
hont cisell tosch
les feristeles d'aquell bosch
grabat havía;
teníam ampla conrería
hont lo pobret
era guardat de fam y fret.
mes ¡gran desastre!
de tot aixó no'n queda rastre;
en un moment
la revinguda d'un torrent
ho ha esborrat
y es com si may hagués estat!

en la solana
que presideix la tor cerdana,
massa á plaher
d'enveig vivía'l cavaller.
sa pobra esposa,
de son distret amor gelosa,
pregava a deu
que li tornás lo marit seu,
massa amorós
de l'encantada de lanós,
d'ençá que un día,
com lliri d'aygua que s'obría,
dintre l'estany
ell la ovirá prenent un bany.
caygué en sos braços

y oblidá prompte, d'aquells llaços
en la presó,
sos fills, sa esposa y sa maysó.
com fil de plata
que lliga al pla la serra ingrata
de puig pedrós,
lo riu la tet, desde lanós,
tot fent joguines,
á besar baixa les ruines
del monestir.
lo cavaller fins al capcir
segueix á estones
del riu febrós les clares ones,
caçant, cruel,
lo coll-vert d'or, d'ales de cel,
bech groch y negre,
que al aixecar lo vol alegre,
més que un aucell
ala-pintat, sembla un joyell
de pedres fines
fet per les sílfides y ondines.
nostre prior
trobál un día ab son amor
y ab veu amiga
li parlá aixís: «cal que us ho diga,
no ho podeu fer
de rebutjar vostra muller
per una fada!»
quant ho sentí sa enamorada,
picá de peus,
del orient per tots los deus
jurant finir

ab monagals y monestir
d'una petjada
xafant lo niu y la niuhada,

davant planés
en l'ampla conca de barrés
un llach hi havía
del astre rey mirall de día,
mirall florit
de les estrelles á la nit
y de la lluna.
prou se'n recorda la llacuna,
poble gentil,
que en una roca seya humil,
del llach á vora,
com adormida pescadora
que l'endemá
sens peix ni aygua's trobará.
la goja, encesa,
diu: «del ayguat vull ser jo presa,
ò aquesta nit
tindrán l'estany per cobre-llit
claustre y capelles,
y'l rusch, la mel y les abelles,
al despertar,
rodolarán cap á la mar.»
diu y lo guía,
á la derrera llum del día,
fins á la vall
ahont la tet, com un cavall
en sa carrera,

de rochs s'atura en la barrera
que hi posá deu
quant aixecava'l pirineu.
de sa cadena
l'aygua, mil anys, gratá l'arena,
gratant, gratant
los forts anells aná afluixant
y d'eixa serra
ne resta sols un mur de terra.
en son crestall
lo cavaller clava un magall
que'ls rochs arranca;
á cada colp la férrea tanca
se va aprimant.
molts colps aterran un gegant.
en la resclosa
s'obre una font impetuosa,
que's torna riu,
riu que, més gros y més altiu,
se torna mar
que camps y pobles va á abrigar.

per exalada
la nit derrera es arribada!
al monestir
nos acabavam d'adormir,
quant l'espetech
nos desvetllava á tots en sech.
del llit saltám
y á mitj vestir al chor baixám.
es la capella,

com ull al cloure sa parpella,
niu de foscor.
per fernos créixer més l'horror,
á la llum vaga
de l'humil llantia que s'apaga,
l'ombra d'otger
veyèm sortir de son carner
signant la porta,
que obre ab un colp de maça forta.
cinch solament,
cinch la seguim fora'l convent
a corre-cuyta,
esferehits prenent la fuyta
montanya amunt.

al esvanírsens lo difunt,
mirám enrera;
lo monestir ay! ja no hi era,
gran devassall
se l'emportava rost avall
á tomballons,
monjos, capella, torreons,
altars y marbres,
remats, conreus, columnes y arbres.
sols s'ohí un crit
en les entranyes de la nit
ab la tronada
que, d'encontrada en encontrada
tot rodolant,
sembrá la mort més que l'espant
y l'agonia.

adeu, ma dolça companyía
de paradís,
llibres, companys, celda felíç,
altar dolcíssim,
mística celda del altíssim.
dolç monestir,
quí hagués pogut ab tu morir
en aquella hora,
sols per no veure de l'aurora
la llum tornar
de tots los nostres al fossar!

ab llurs cogulles
allí trobarem ses despulles,
en mal barreig
ab lo cadavre del d'enveig,
que en sa vil feyna
quedá clavat ab la seva eyna.
seguint la tet,
dintre la vall de codalet
que'l cor anyora,
com pedra fina que en sa vora
deixa la mar,
l'imatge anarem á trobar
de sant miquel,
com una estrella en nostre cel
ennuvolat.
ella, sols ella s'ha salvat
en lo diluvi!
vos que de erin fins al vesuvi
regiu lo món,

un monestir feunos ahont
de nit y día
fem al arcángel companyía.»

l'emperador,
mentres aixuga lo seu plor,
aixís contesta:
«sirvents de deu, de gran tempesta
sa má vos trau,
al enfonzarse vostra nau.
claustre y capella
demá tindrèu en la planella
d'envers cuxá,
ja que, aturantshi, la triá
per son estatge
la d' exalada hermosa imatge
de sant miquel.
ell encamine desde'l cel
la meva armada
com un aucell sa novellada.»

lo monestir
no trigá á náixer y á florir,
com olivera
del riu litron en la ribera.
cel de cuxá,
¿de quánta estrella t'enjoyá
l'abat garí,
ab pere urséolo, marí
lo gran asceta

y romualdo anacoreta?
lo rosselló
no ha vist més gran constelació
d'astres de gloria
en lo mitj-día de sa historia.

ab eix planter
que umplí de sants lo món sencer,
vostre asceteri
si plantau vos, com lo salteri
d'eixes afraus
les umplirá d'himnes suaus.
—que prompte, prompte
se faça, donchs,—respon lo comte.—
perque mon vot
sía en sufragi del nebot,
prop de la seva
jo cavaré la fossa meva,
com un esclau
que de son amo als peus s'ajau.—

guisla

camí de cornellá, lo comte guifre
va á pendre comiat de la comtesa;
qué'ls en troba de tristos aquells márgens
hont al sol del amor ahir tot reya!
los arbres que s'inclinan remorosos,
com si parlassen de son crim li sembla,
y'ls joyosos aucells que hi saltironan,
li apar que esquerps eviten sa presencia,
un al altre contantse l'homicidi,
mal de contar ab ses arpades llengues.
lo virolat verdum ja no hi refila,
lo rossinyol no hi canta, que gemega,
arpa d'hont, l'alegría escorreguda,
tan sols la corda del neguit hi resta.
lo vent que sòpit en lo bosch dormía
se remou tot plegat com una fera,
s'ouhen lladruchs sinistres dins lo córrech,
y damunt dels teulats cants de xaveca,
y de núvol en núvol per los ayres
rodar lo tro, preludi de tempesta.

quant de sos avis al palau s'acosta,
veu sa guisla gentil á la finestra,
entre'ls dos gerros de clavells que á riure
surten quiscun en sa clavellinera;
endolada la veu com una viuda
y avergonyit abaixa'ls ulls á terra.
cada grahó que de l'escala puja
lo rega ab una llágrima cohenta;
al cap d'amunt de tots ella es que hi plora,
com un desmay doblant sa hermosa testa.
les paraules que's diuhen son paraules
de punyidora y funeral tristesa:
—adeu,—diu ell,—esposa de ma vida;
al arrancarme del teu cor, se trenca
mon cor enmalaltit, com una branca
que de son tronch un braç cruel esqueixa.
—no te'n deixaré anar,—respon sa esposa,—
no te'n deixaré anar, ta vida es meva.
¿davant l'altar lo jorn del desposori
estimació sens fi no m'has promesa?
—t'estimaré com sempre te he estimada,
mes ¡ay de mi! será desde una celda
d'un monestir que sobre l'oratori
de sant martí de canigó s'aixeca.
allí morir devía en una forca,
menjat per corps en mitj de cel y terra;
á deu, que'm torna compassiu la vida,
bé li puch oferir lo que me'n resta!—
respondre vol sa desolada esposa,
mes está de neguit sa ánima plena,
sos ulls sols tenen llágrimes amargues,
muda sols troba algun sospir sa llengua.

ell en son front lo derrer bes estampa,
la estreny entre sos braços y la deixa,
de llágrimes humits los ulls giranthi,
com l'infantó arrancat de la mamella.
llavors escala avall un plor ressona
y un xisclet en la sala li contesta;
ploran ab ell los cavallers y patges,
les dames del palau ploran ab ella,
que veu entrar per hont surt ara guifre
l'espectre glaçador de la viudesa,
ab son cabell estés sobre la cara
y arrossegant la mantellina negra,
cayguts sos braços d'ufanós magnoli
que en sa florida esbrosta la tempesta,
y sos ulls d'aranyó y son front de lliri
ennuvolats ab boyres de tristesa.
quant se revé son cor y de ses llágrimes
cau amansida la maror primera,
al monestir que la enviudá tan jove
vol portar, virtuosa, alguna pedra.
surt á l'eixida del palau que hi dona
y ab agulla d'argent y fil de seda
vol brodar una cándida estovalla
de la més fina y preciosa tela.
les barres catalanes hi dibuixa,
sembrant sos entremitjs d'alguna estrella,
com si del cel los somnis li vinguessen
entrellaçats ab somnis de sa terra;
sota l'escut posa sa bella firma
y damunt sa corona de comtesa.
a cada punt que dona sa áurea agulla
al cenobi naixent los ulls aixeca,

deixant caure una llágrima que en l'obra
se podría encastar per una perla.
ses donzelles voldríanla distraure
y á sos dolors son pensament s'aferra
y á sos recorts més íntims sa memoria,
com á les runes d'un palau una eura.
tot li parla de guifre: les montanyes
ahont solía bátres ab les feres,
la font hont ella eixíali al encontre,
per vasull oferintli sa má tendra
la verda coromina hont flors cullían,
lo marge fresch del rieró hont s'asseyan
mirant les aygues á sos peus escorre
serenes com sos jorns de fadrinesa,
lo sálzer que'ls doná redós ombrívol,
los pins que al cim del comellar gemegan,
com les vibrantes cordes d'un salteri
que l'aspre geni del mestral punteja.
y dels aucells les fonedices notes,
los bruyts misteriosos de la selva,
lo rondineig del ayre entre les fulles,
ones li son d'un pèlach de tristesa.

de prompte s'ou lo cant d'una minyona,
com en la mar lo cant d'una gavina,
amorosir ses ones amargantes
ab un raig enganyívol d'alegría.
escolta guisla la cançó y la troba
en son anyorament massa escoltívola.
—¿quí será,—diu,—aqueixa dona ò ángel
que alegre canta quant tothom sospira?

voldría anar á vèurela: tal volta
tindría per mes penes medecina.—
del portxe al hort, del hort á la boscuria
passeja'l feix de sos dolors sens mida.
totes les flors cap-baixes ven com ella,
que n'era no fa gayre la regina,
y li fan aquells arbres més angoixa
hont sent més refilets y cantadiça.
per enjoyarlo ab rahims d'or y perles,
al arch del portxe la sarment s'enrinxa,
l'aritjol filador al olm s'enarbra,
braços d'esposa que al espòs se lligan,
y entre ses branques lo colom dels boscos
parrupejant á sa coloma crida,
que aplega per son niu algun bri d'herba,
per sa casa de broça enorme biga.
lo rieró festeja la ninfea,
somriu al astre d'or la margarida
mostrant sobre son pit sa rossa imatge,
sagell diví de son bell cor d'aymía;
mes ella may ha vist lo cel tan núvol,
jamay la terra li semblá tan trista;
¡oh terra de conflent! per ta mestressa
còm t'has tornada avuy tan anyorívola!

com viatger que assedegat escolta
lo murmuri de l'aygua cristallina,
se n'entra bosch endins, vers la donzella
que entre ovelles y anyells canta y refila,
tot fent rajar lo fil de la filosa,
asseguda á la soca d'una alzina.

per regalarse bé ab sa cantarella
camina suaument quant hi arriba,
tan suaument que no doblega'l trèbol,
ni fa coll-torce l'herba que trepitja.
ja la sent més aprop, ja allí á la vora,
sols la'n separa una frescal verdiça,
ja decantant los sálichs y vidalves
entre vergelles de roser la mira,
com una rosa de pastor que esclata
lluny del verger, al sol y á la celistia.
es son brial de rústega burata
com son caputxo de color d'oliva,
caminadora y blanca sa espardenya
es del cánem més fi, com lo que fila.
la cançó que ella entona es d'esperança
de veure l'aymador per qui sospira,
aná ab los moros á lluytar y prompte
deurá arribar, puix sa bandera arriba.
de la tendra cançó á cada posada
llança un sospir la concirosa guisla,
assaborint ses notes d'una á una,
per son cor trist rosada d'alegría.
la angèlica pastora se'n adona
y, estranyada de vèurela y ohirla:
—¿què té?—diu condolguda á ses donzelles.—
¿s'haurá plantada al peu alguna espina?
—me l'he plantada al cor,—diu la comtesa;—
tu cantas dolçament y jo estich trista,
jo que so la comtesa de cerdanya,
d'aqueix bocí de pirineus pubilla.
¿haurías tu trobada en eixos boscos
pe'ls afligits la font de l'alegría?

—un día la hi trobí de primavera,
día de cel que l'ánima no oblida;
mes ay! l'anyorament abans de gayre
sos puríssims cristalls enterbolía.
—¿quí es, donchs, lo teu gojat?—diu la comtesa.
—es la flor dels donzells d'aqueixa riba;
l'ángel hermós dels cavallers del comte.
¿sols vos no'l coneixeu que li sou tía?
—¿gentil?—diu esglayada la comtesa.
—¡gentil!—respon tot sospirant la nina;
y com pe'l llamp corsecador tocada,
cau l'esposa infelíç del homicida,
son llabi de carmí tornantse gebre,
les roses de ses galtes satalíes.

en braços se la'n duhen ses donzelles
vers lo palau d'hont en mal punt ha eixida,
com cadavre vivent cap á la tomba,
desde hont del seu amor la tomba ovira.
plora'l confient, sos pagesius y pobles,
plora en son niu la tórtora soliua,
y'l cel, ahont esclata la tempesta,
es, com sos ulls, de llágrimes font viva.
no pot plorar aixís griselda hermosa,
que, senzilla com es, tot ho endevina;
no pot plorar aixís, que sempre es seca
la més crua tempesta de la vida;
y no podent sa pena desfogarse,
va á enterbolir sa testa jovenívola
fentli perdre lo seny, hermosa estrella
que s'acluca en la nit de la follía.

oliva

posant les mans, en la sagrada feyna,
deixan la espasa los guerrers per l'eyna
del manobre, la llança pe'l magall,
y en lo serrat ahont sota una llosa
en sòn eterna'l bell gentil reposa,
bellugueja l'exèrcit del treball.

en temps d'estiu ¿heu vistes les formigues,
quant daura'l sol y esgrana les espigues,
anar, venir y córrer pe'l rostoll?
l'una'l gra abasta, l'altra se'l carrega,
esta l'empeny, aquella l'arrossega
y s'atresora'l gra y's llança'l boll,

així'ls treballadors: mentre un recana
la terra en desnivell, l'altre l'aplana
ò dona un fosso als fonaments per llit;

pins aterra y abets lo llenyatayre
que'l serrador quadreja, y fa'l pedrayre
lo mateix ab lo marbre y lo granit.

de mitjdía en l'horrible precipici
penja son peu de pedra l'edifici
que fa glatir l'abisme devorant,
y, ab l'altre ferm en roca més segura,
creix y s'aixeca en la espadada altura,
noy que ha de fer creixença de gegant.

com a un toch de clarí tropa lleugera,
lo claustre ses columnes afilera,
coronantles de rústichs capitells,
hont á la veu del escultor se para,
entre fulles de palma y d'etzevara,
tot un aixam de feres y d'aucells.

li fa costat soterriana y tosca
l'esglesia de la verge; es cega y fosca,
mes eix astre del cel li fa claror.
quant ja hi flameja la pregaria ardenta,
un altre temple al seu damunt s'assenta,
en peanya d'argent imatge d'or.

granítiques columnes desinvoltes
damunt sos fronts aixecan ses tres voltes
vell símbol de la excelsa trinitat;

tan virginal al vèurela y tan bella,
com gegant per vetllar una donzella
un campanar se posa al seu costat.

es ample y ferm, d'alçada gegantina,
les dues valls y'l comellar domina
y encara puja amunt, pis sobre pis.
es un cloquer y un torreó de guerra,
es un esforç titánich de la terra
per acostarse un pas al paradís.

les celdes, verament celdes d'abelles,
son en est rusch diví xiques y belles,
lo goig y la dolçura'n son la mel;
los vint monjos que pujan á habitarhi
de l'oració la trauhen y'l sagrari,
de les flors de la terra y les del cel.

sembrantne per les cordes del salteri
coronan de jardí llur asceteri
y, eixint de la basílica, l'encens
s'aplega del espígol ab l'aroma
y pujan, fent una mateixa broma,
dels monts y'ls astres al altar immens.

en mitj d'eix cáos de revolta roca,
com un espectre, en la mateixa boca
del abisme, s'aixeca'l monestir:

es una flor pe'l terbolí sembrada
que, si l'abeura'l cel ab sa rosada,
per ell los segles la veurán florir.

contempla guifre la seva obra feta
com sa més bella inspiració un poeta,
coronada de llum y resplandor,
de poble en poble quant pe'ls ayres vola,
estrella de claríssima aureola
que's posará en lo front de son autor.

s'hi posará; mes ¡ay! será una espina
per qui ha plantada aqueixa flor divina.
desde sa celda mira del cadí
l'aygua enfondir lo córrech de mitjdía,
y li apar que li diga nit y día:
«ton homicidi, ¡oh guifre! jo'l vejí!»

de les esqueras la brugent cascada,
entre'l vert cabellera destrenada
que irisa'l sol naixent ab sa llum d'or,
li fa recort d'una altra cabellera
que rossolar del canigó vejera,
fent en la neu un rastre de rossor.

li apar que l'ona als machs rodoladiços
diga son crim, los còdols als canyiços,
la canya buyda als quatre vents del món,

y que'l món tot increpe al homicida:
«¿per què llevares á gentil la vida?
¿sa gentilesa y son amor hónt son?»

una horrible fantasma, en son desfici,
á la gola l'empeny del precipici,
y altres fantasmes, baix, ab crit etern,
«vina,—li diuhen,—vina prest, tu ets nostre,
es lo trespol aixó que prens per sostre,
sota eix abisme udola'l del infern.»

esferehit la celda deshabita
y al nort s'allotja en altra més petita,
niu del temple posat més á redós;
y ab l'oració'l bon deu y ab lo cilici,
com ab ses mans, l'arranca del suplici,
tornantli ses diades de repòs.

mes ¡ay! un jorn, reobrintli la ferida,
de sant guillem sentí contar la vida.
quant feya sa capella en vallespir,
los pastors y pagesos li ajudavan
y, per sou, que'ls vullás, li demanavan,
ab sos camps y ramades benehir.

cansat de dur un gros carreu, un día,
un dels manobres seus lo malehía:
l'hermitá li digué:—llança aqueix roch,

no faría en mon temple paret bona,
un mal floró maleja una corona:
llánçal ben lluny ò tórnal á son lloch.—

«donchs jo so aqueixa pedra malehida
en la casa de deu que he construhida,»
digué lo comte-monjo sospirant.
«de viure ab sants lo pecador no es digne,
no fan bona parella'l corb y'l cigne,
lo carbó no s'avé ab lo diamant.»

pren una escoda y vora la capella,
entre'l sepulcre de gentil y ella,
sa habitació derrera's posa á obrir.
es aspre lo penyal, dura la feyna,
ell no es de ferro ni d'acer com l'eyna,
mes al acer y al ferro fa desdir.

ell no desdeix, un día y altre día
les llevades de roca desafía,
una setmana, un mes y un altre mes;
si s'enforteix la blava licorella
la má del monjo s'enforteix com ella,
pica més fort de dret o de través.

lo troba un jorn furgant la roca viva,
venint de son bisbat lo bisbe oliva,
ab la croça á la má, la mitra al front:

—¿en què empleas,—li diu,—ta forta destra?
—en obrir,—li respon,—una finestra
per aguaytar sovint al altre món.—

finestra ò clot, no triga á obrirla gayre,
y, com de sa pedrera lo pedrayre
afadigat, al vespre'n fa son llit,
lo cansament al batre ses parpelles;
y á la esmortida llum de les estrelles
s'hi esten com un cadavre cada nit.

en sos ensomnis veu alçar la lluna
com llantió del temple á la nau bruna
d'hont rius y vents son l'orgue tronador.
creu ser un mort que, en sa capella ardenta
d'estrellades de ciris resplandenta,
escolta'l dies irae aterrador.

sa fossa es la montanya gegantina,
es son túmol la volta cristallina
que cada punt traspassa somiant,
á les plantes del ser que'l món adora
cercant, entre les ánimes que anyora,
la del tendre gentil que estima tant.

quant devalla'l seu somni de l'altura,
en l'altra fossa com aucell s'atura
á mirar d'aquella ánima lo cos,

y's refrigera son cruel martiri
veyent l'ángel soliu del cementiri
ab una ala covarlos á tots dos.

sovint á l'aspra y mortuoria celda
arriba'l crit selvatge de griselda,
que, boja, va cridant:—gentil, gentil!—
y, estesa al vent sa cabellera rossa,
ab sa nevada má truca á sa fossa,
hont altra flor no hi portará l'abril.

sens esperar, á voltes, la resposta,
se rebat á més córrer per la costa
y á crits lo comte-monjo desvetllant:
—¿sota quín arbre dorm aquell que anyoro?
bon monjo,—diuli,—no estranyeu si ploro;
¡ay! fa tants díes que l'estich cercant!—

ressegueix entretant cenobi y temple
oliva, no hi há res que no contemple;
funda en ripoll un altre monestir,
y estudía per ell eixos brancatges
de pedra, eixes motllures y fullatges
que mourían los besos del sefir.

allí ab lo pensament tot ho transporta,
desde'l pom del panell als banchs de l'horta,
y trasmuda, combina y afegeix,

y una obra concebeix sa fantasía
que, abans de veure la claror del día,
naix, posa tronch y branques, y floreix.

ja tot ho veu: sa creació de marbre
es com dins la llevor altívol arbre,
maravellosa flor dins grana humil;
tot ho veu fet, sinó lo frontispici
que corona ha de ser del edifici,
d'aquella imatge d'or cara gentil.

enamorat artista, lo somía
de nit, ne fa dibuixos cada día,
que al veure l'endemá rebat al foch,
y, no podentne'l pensament distraure,
embasta nous projectes que han de caure
també en oblit, com dins la mar un roch.

en l'hora de soláç un día crida
los monjos sota'ls arbres de l'eixida:
fa tres díes que, allí, de sol á sol,
ab son bácul dibuixa, escriu y esborra,
com les ones del mar damunt la sorra,
quant suaument les brega'l ventijol.

—miraula aquí,—los diu, y la portada
contemplan per son geni dibuixada,
l'historia de la santa religió,

en pedra escrita per la má de roma,
una croça de bisbe n'es la ploma,
n'es lo paper un flanch de canigó.

set cants misteriosos té'l poema,
set florons que durá en sa diadema
santa maría de ripoll al front;
set cels de pura y divinal bellesa,
la biblia al cor de catalunya impresa,
present, passat y esdevenir del món.

d'aquesta creació dedicatoria,
es sa primera página la gloria:
en son trono estrellat l'anyell diví
ensenya obert lo llibre de la vida,
dihent á la niçaga redimida:
«¡hòmens ingrats, mirau si us estimí!»

y'l llibre'ls quatre evangelistes miran,
misteriosos animals que's giran
tot estenent ses ales com aucells,
vint y quatre ancians de cap blanquíssim
vera seu van cantant: «digne es l'altíssim
d'obrir lo llibre d'or dels set sagells.»

segueix de tota gent, tribu y llenguatge
la immensa processó fentli homenatge,
patriarques, apòstols, confessors;

la verge mostra de puresa'l lliri,
lo martri la palmiça del martiri
y sota'l braç son llibre los doctors.

en son carro de foch se veu elías,
y en histories aprés y profecíes,
moysès, jonás, david y salomó;
atravessa'l mar roig l'israelita,
lluyta ab ell lo cruel amalecita
y l'arca volta'l mur de jericó.

de jesucrist celebran la victoria
la cítara y salteri de la gloria,
la flauta dolça, 'l tendre violí;
y'l rey profeta, entre vassalls y nobles,
sembla dirli: «alabaulo tots los pobles,
cel, mars y terres, alabaulo ab mi.»

oliva los esbrina, fil per randa,
de la fe aqueixa mística garlanda,
los mostra aquí sant pere, allí sant pau,
com de l'esglesia sòlides pilastres,
sostenint aqueix cel ab tots sos astres;
la espasa empunya l'un, l'altre la clau.

en la faixa del arch que'ls dos sostenen
en dotze retaulons ses vides tenen
unintse dalt, als peus del sant anyell;

quant vius encara anavan per la terra
als vicis y al error fent crua guerra,
ja s'unían ses ánimes en ell.

jau á sos peus, rebuig del negre abisme,
ferotge drach, lo drach del gentilisme;
á ofegar de ses ires los rebulls
dues áligues baixan á la terra,
y mentres una ab sos unglots l'aferra,
a colps de bech l'altra li lleva'ls ulls.

ací'ls ensenya dos lleons que's baten,
y fers l'un sobre l'altre se rebaten:
un centauro, fugint, los tira un dart,
mes l'home, á qui de monstre la figura
donaren les passions, de tan impura
cadena sempre se deslliga tart.

domant ja son cavall lo genet destre,
més enllá's veu de ses passions ja mestre;
vestit de cavaller ab los arreus,
á les feres indòmites s'atança,
y al apuntarlos la punyenta llança
amansides se postran á sos peus.

davall de tot á llucifer veu caure
del cel, á adam del paradís, y ajaure
lo condemnat en llit de foch etern,

nou lacoon á qui genolls y braços
entortelliga ab sos feréstechs llaços
l'apocalíptich monstre del infern.

la paraula de foch del arquitecte
fa alçar de terra'l colossal projecte,
monstres y sants, cantors y combatents;
los ulls de pedra y llabis se desclouhen,
aquells arquets de violí se mouhen
y s'adolla la música á torrents.

té son arch de triomf lo cristianisme;
al rompre'l jou feixuch del mahometisme,
catalunya l'aixeca á jesucrist.
qui passará per sota aqueixa arcada
bé podrá dir que, en síntesis sagrada,
lo món, lo temps y eternitat ha vist.

comte pelós, primer de barcelona,
quín panteó tindrás, quína coronal
millor capçal no'l té cap rey del món.
mes ¡ay! al erigirlo als que ja foren
ignora'l sabi bisbe que ara'n moren
que ilustres tanys del mateix arbre son!

lo comte tallaferro, no fa gayre
enfilava la vía de bellcayre;
volía desposar son fill guillem

ab una provençala damisela,
per sos germans anomenada adela,
pe'ls trobadors novells flor de poncèm.

mentres llegía sa epopeya oliva,
vestit de dol un missatger arriba,
son missatge es de penes y dolors:
—¡es mort! es mort lo comte tallaferro!
la provença s'endola en son enterro
y'l cel mateix sembla desferse en plors.

volgué passar lo rose una vesprada,
de sopte revingué la rierada,
falleix la terra á son fogós cavall
que sota l'esperó s'adreça y gira,
enllá al genet d'una sacsada tira
y ab ell á cabuçons va riu avall.

cercant lo poltro, que ab la mort batalla,
braceja agonitzant, lluyta y badalla,
son arnès esfonzantlo cada punt.
una hora aprés, en la fatal ribera,
d'un sálzer de verdosa cabellera
dormía á l'ombra'l meu senyor difunt!—

pregant per la seva ánima al altíssim
partí á ripoll oliva afligidíssim;
quant retorna al cenobi de conflent,
troba malalt de grave malaltía

l'únich germá que en aquest món tenía,
plorosa estrella d'aquell cel rihent.

—deu l'envía,—diu guifre;—ab tallaferro
vaig á sortir del terrenal desterro.
¡si com ell ne sortís ab lo cor net!
aquesta nit, de mon sepulcre á vora,
ha dat tres colps la maga avisadora
de nostre patriarca sant benet.

celda, claustres, adeu, cel de la terra,
port de la pau en esta mar de guerra;
adeu, germans que aymava ab tot lo cor,
com jo us hi tinch, teniume en la memoria,
jo me'n vaig a esperarvos á la gloria,
vora la font del eternal amor.

ara que á mi la avara mort m'espera
una mercé us demano, es la derrera:
plantau la creu del canigó al bell cim,
que á deu alçats los amorosos braços,
hi endrece les mirades y los passos
y esborre en la montanya lo meu crim.

—tots hi anirèm los monjos d'eixa terra,
—oliva li respon,—y al front la serra
durá com temple'l signe de la creu;
y ab los salms desniantne les canturies,
los angels hi vindrán á voladuries
eix colomar de fades á fer seu.—

la creu de canigó

chor de monjos, sota la montanya

abans que'l comte mòria,
pujèm, pujèm al cim de canigó,
ab lo signe sagrat de la victoria
á coronar lo front del rosselló.
la nuvolada obscura,
mortalla immensa d'un gegant difunt,
abriga ja la altura,
apagant d'una á una les estrelles;
mes nos guía la creu més alta que elles;
en nom de deu, amunt.

chor de fades dalt

per los núvols lo tro y per les montanyes
va rodolant com carro que s'estimba,
aprop d'ací ressonan veus estranyes,
mentres la nostra minva.
¿a profanar nostre palau quí puja?
¿caldrá per ells que fuja,
bresques y ruschs deixantlos, nostre aixam?
cau damunt seu, tempesta que rodolas,
¡oh núvol que braholas!
desenvayna lo glavi de ton llamp.

chor de monjos

com un volcá que esclata, la tempesta
del canigó la cima ha somoguda,
s'adreça sollevada la congesta,
del torb per l'ala bategant rompuda,
que brunz com una roda
de corcers esverats per la batuda.
esbrosta'l bosch com vinya en temps de poda,
grossos penyals de llur sient desbanca,
remou, capgira, arranca,
ab terratrèmol, fetes niu de furies,
preguntan les boscuries
si, ab sos cimals de neu y arrels de marbre,

com un esqueix del arbre,
del pirineu lo canigó s'esbranca.
peró la creu nos guía,
de nostra companyía
ni de nostres cabells no'n caurá un;
ni mòures pot la fulla
sense que deu ho vulla.
en nom de deu, amunt.

chor de gojes

avall los hermitans y cenobites,
com est palau no'n daura un altre'l sol;
si volen ferne monestirs y hermites
per darshi ab ángels cites,
per son platxeri flordeneu se'l vol.
mes ¡ay! com fortalesa
que escala per set bandes l'enemich,
nostra montanya es presa
al sò d'himnes monástichs y canturies
de cent campaneríes al repich.
anèm, anèm! nostre palau s'aterra,
trencades ses columnes de cristall,
y ¡ay! com la neu que coroná eixa serra,
nostra gloria que's fon va riu avall!

chor de monjos

per entre la boyrada que s'esqueixa
á catalunya's va veyent més gran,
pujant de feixa en feixa
per les espatlles d'eix turó gegant.
l'aurora lo corona
de raigs d'argent ab nívea madeixa
que d'or se va tornant.
lo bes últim li dona
l'estrella matutina,
perdentse entre l'aurífera boyrina,
com entre cabells rossos un brillant.
¡oh! salve, catalunya,
la fosca nit s'allunya,
la nuvolada's fon,
y com áurea corona gegantina,
lo sol se posa en ton puríssim front.

la goja de mirmanda

adeu, cèltica vila de mirmanda,
per no tornar me'n vaig,
may més veurás les gojes en garlanda
d'una banda de riu á l'altra banda
dançar pe'l mes de maig.
tes cases d'una á una hi veurás caure

com ell veurá disminuhir son raig.
cansades de vetllar entre ruines
veurás desdir y ajaure
tes colossals alzines
que ha perdonat lo llamp,
y tos palaus, tes torres y piscines
jaurán com flors y espines
que deixa'l temps dallades en son camp.
pedrera d'eixos pobles
serás mil anys; de tes muralles dobles
se'n bastirán castells y monestirs,
de taula servirán tes ares nobles,
de fites tos menhirs.

los monjos del monestir del camp

la provença de moros escombrada,
al peu del canigó los rebatía
carles lo many un día,
guiant la seva armada,
com al poble de deu l'arca sagrada,
una imatge de bronzo de maría.
la set que's beu la sanch dintre ses venes
l'estoch fa caure de ses mans morenes.
mes carles se'n adona,
cau de genolls als pens de sa patrona
y clava sa joyosa en un conreu,
d'hont brolla l'aygua pura
que nou delit los dona
per traure de l'altura

l'enemich de sa patria y de son deu.
d'aquest prodigi en eternal memoria
fundá en lo camp lo nostre monestir;
y la mare de deu de la victoria,
estrella de sa gloria,
esser volgué l'estrella de tuhir.

la goja de galamús

esfloredices valls de fenolledes,
adeu, adeu, desert de galamús;
també de tes arbredes,
que arrosan aygues fredes,
me trauhen los deixebles de jesús!
adeu, los de nohedes,
estany negre, estany blau y l'estelat,
espills d'eixes pinedes
y d'eix cel de safir immaculat!
¡qué tristos ara us miro,
tan frescos y rihents que us he deixat!

l'hermitá de galamús

desde ací dalt t'oviro,
placèvol hermitatge,
y ja per tu sospiro
com l'aucellet que anyora
son niu entre'l brancatge.

ahir de sant antoni
trobí en la cova una divina imatge
que, en signe de victoria,
de porcell en figura, té'l dimoni
als peus. ¿baixáli un angel de la gloria
perque del herm l'aspresa m'endolcís?
dolça tebayda mía,
cancell del paradís,
en tu, d'eix serafí ab la companyia,
dolça tebayda mía,
ja moriré felíç!

la fada de ribas

adeu, coves de ribas,
ja no us veuré may més,
fontana remeyera d'aygues vives,
cistell de flors de nuria
ab faixes de verdor al cel sospès.
ja'l ressó no ohirán de ma canturia
pujant los traginers per lo camí,
y'l pastoret que vetlla en la boscuria
en la ribera estesos
mos tovallons no ovirará al matí.
may més d'amor encesos
vindrán los cavallers á aquella cova
que sols l'amor obrí;
si algú mon niu retroba,
lo trobará sens mi!
en eixes valls á rellevar ma fama,

vestit de foch y flama,
ja ve'l comte l'arnau;
boscos, soleys, masíes que'l cor ama,
per sempre adeu siau!

oliva

si ve'l comte l'arnau, altres ne venen:
la creu en sa má tenen
y l'amor de jesús dintre del cor,
y ab aqueix foch diví la terra encenen,
fentne l'astre flammíger del amor.
l'esbart del cel de monagals eixía
quant ja la marejada
de moros decreixía
y ahont nasqué ripoll, á la besada
del ter y del freser,
en illa gerda eix monestir bastía,
de catalunya baluart primer.
fets ángels de la patria, allí guardaren
sa historia y son tresor,
son esperit naixent allí breçaren,
adormintlo ab cançons de l'antigor.

la de fontargent

no us tornaré pas veure,
boscuries andorranes,

rius de fontalba, estanys de fontargent;
ni us dich ¡ay! á reveure,
mes serres catalanes,
que veig fugir, fugir cap á occident!

l'hermitá de meritxell

desníessen la fada á la bona hora,
millor reyna y senyora
en meritxell trobaren estes valls.
fa música á ses plantes lo valira,
que d'ordino á soldeu, armoniosa,
té la figura d'una immensa lira
de braços de cristalls.
damunt son front lluheixen
los dotze estanys pessons, corona hermosa
que de brillants y gemmes li ofereixen
aqueixes cimes hont lo cel reposa:
corona d'ariana esplendorosa
que, del zenit despresa,
quedá entre terra y cel aquí sospesa.

les fades de rosas i banyolas

adeu, viles y platges y boscuries,
d'aqueixes endreçuries.
passá en ales dels somnis ilusoria
l'albor de nostra gloria,

com passan los metéors que'l cel faixan
ab moridora estela d'argent pur,
aixís, vora la mar, pujan y baixan
les serres de bagur.

los monjos de banyolas

quant carlomagne deslliurá á girona,
se vejeren exèrcits per los ayres
uns ab altres lluytar, com llenyatayres
ab llurs destrals dintre l'afrau pregona;
plovía sanch per darli nou baptisme;
llampeguejá y en hòrrida tempesta
senyá una creu de foch sa ebúrnea testa.
los moros la revenja encomanaren
á un drach del negre abisme,
que devorava nines é infantons
y, arreu, los cavallers que ab ell lluytaren,
ab sos cavalls, ses armes y penons.
era feréstech, monstruós, deforme;
ab son verí l'estany enterbolía,
y de sa cua ab lo remás enorme
a la vila ses ones rebatía.
lo monjo sant emeri,
dels orfanets y viudes á les veus,
deixá son asceteri
y'l monstre esgarrifós caygué á sos peus.

los de sant pere de roda

quant de cósroes l'espasa flamejanta
cremava de david la ciutat santa,
en son etern, inderrocable soli
tremolá la ciutat del capitoli.
lo papa bonifaci, en barca ayrosa,
lo cap del príncep dels apóstols posa,
penyora que á tu't fía,
¡oh catalunya, oh dolça patria mía!
la empeny ab má amorosa
la mar, vers hont comença'l pirineu,
al peu del cap, de venus trono un día,
que suplantá la creu.
los mariners á ses divines plantes
de les reliquies santes
estojan lo tresor.
al riure l'iris de la pau hi tornan
y'l tabernacle adornan
garlandes de verdor.
ab llur mantell les eures lo cobreixen
y aritjols y ridortes li guarneixen
un maig de cel que'ls ángels fan florir.
vehent que sant pere escull lo verderari
per son reliquiari,
li fan una capella,
d'hont brotá, com la flor de la poncella,
de sant pere de roda 'l monestir.

la goja de lanós

adeu, terra cerdana,
mon paradís un día,
qué n'ets ¡ay! d'anyorívola per mi,
d'ençá que en ta solana,
verger de l'amor mía,
tots los meus somnis esflorar vejí!

los pabordes de nuria y font-romeu

se sent algú que plora
vers font-romeu y nuria,
de les alojes es l'esbart que açtora
nostra suau canturia.
cantèm, cantèm, llur fosca nit declina
als raigs de vostra aurora,
¡oh estrella matutina
de nuria y font-romeu!
siau vos la regina
de nostre pirineu.

chor de gojes

anèmsen, flordeneu; de fulla en fulla
vostra corona d'or se va desfent,

lo vol de nostres ilusions s'esbulla
com un esbart de papallons al vent.
deixèm aqueixa cima sobirana,
y en alguna illa de la mar llunyana,
d'ahont deguerem segles há, sortir,
tot recordant la terra catalana
anèmsen á morir!

flordeneu

fan anys, avuy mateix, en aquesta hora,
jo seya ací ab gentil;
los besos de l'aurora
volavan per son front, com les abelles
pe'l front de les poncelles
que en sa brosta desclou l'alè d'abril.
y avuy, á aquesta cima
que guarda la petjada de son peu,
ab quant mon cor estima
tinch de donar l'adeu!
montanyes regalades
son les de canigó;
per mi bé ho son estades,
mes ara no ho son, no!

les fades partint

quant lo novembre esfulladíç s'acosta,
s'aplegan en la costa

les orenetes per passar la mar;
aixís de tu, ma dolça catalunya,
lo nostre vol s'allunya,
girantse sols per vèuret y plorar!
un jorn tornarán elles
ab los amors, los lliris y roselles,
los cántichs dels fadrins y les donzelles;
¡sols á nosaltres no'ns veurás tornar!

chor de monjos

ja som al cap d'amunt de la montanya,
balcó del pirineu;
se veuhen desde ací frança y espanya,
junyímles ab la creu.
(plantantla y adorantla.)
arbre florit del gólgota en la roca,
¡oh creu! obriu lo cel ab vostre front,
tancau, tancau l'infern ab vostra soca,
y ab vostres braços relligau lo món.

oliva

del iris bell la virolada cinta
sobre la creu del canigó se mostra,
corona celestial que un ángel pinta.

un infant

com perles que en l'arena
deixan les ones blaves de la mar,
entre'ls núvols del cel que s'asserena
se veuhen sants y vèrgens blanquejar.

chor de sants en los núvols

crux fidelis inter omnes
arbor una nobilis

garí, abat

del amor de jesús ¡oh dolça escola!
la que en lo claustre de cuxá plantí,
suau perfum ne vola
millor que d'un jardí:
dels candidats mirau la blanca estola,
mirau sos cors brollant amor diví!

chor de sants

silva talem nulla profert
fronde, flore, germine.

sant romualdo y sant marí

com niu de rossinyols entre englantines,
jo veig nostre hermitatge
davant lo monestir de sant miquel;
aparicions divines
baixavan á eix boscatge,
pujántsen nostres ánimes al cel.

sant urséolo

un día, de venecia dux fortíssim,
á ma esposa la mar doní anells d'or,
per vos, jesús dolcíssim,
per vos guardava l'ánima y lo cor.
com en ales d'un ángel del altíssim,
garí, en ta companyía,
á viure en la abadía
vinguí de sant miquel,
y fills, muller y regne, quant tenía,

tot ho deixí per eix recó de cel.
sovint fins á l'aurora
un èxtasis diví'm lligava fora;
quant l'albadella me cridava al chor
un dematí, la porta era tancada;
jo demanava entrada,
ningú'm sentí, ningú, sinó'l senyor.
ell m'enviá dos ángels amorosos
ab una escalad'or.
ditxosos, ¡oh! ditxosos
los que pujan, ¡oh creu! per ta florida
brancada, arbre de vida,
que'l fruyt del cel nos du;
per pujar de la gloria al goig sens mida
l'escala d'or ets tu!

chor de sants

flecte ramos, arbor alta.

sant vicens

abaixaulos, ¡oh creu! cap á colliure.

sant guillem de combret

los pobles abrigau del vallespir,
florit niu de repòs hont volguí viure.

sant narcís

guardau lo mur de l'immortal girona.

santa eularia

posauvos en l'escut de barcelona.

sants lluciá y marciá

y sobre'l cor de nostra mare ausona,
fentla en ciencia y pietat florir.

sant damás

y en l'ampurdá, lo rosselló y cerdanya,
catalunya y espanya,

feuhi la fe de jesucrist reviure,
feu á ses plantes lo coran morir.

oliva

¿sentiu? de la campana
de nostre monestir se sent lo plor,
mon cor ab ella una oració us demana
per mon germá que's mor.

chor de monjos
(s'agenollan)

proficiscere anima christiana.
del cos rompent los llaços,
surt d'aquest món crisálida immortal.
rebeula com esposa en vostres braços,
lliuraula ¡oh deu! del terbolí infernal,
com á lot del incendi de sodoma,
á daniel de les urpes del lleó,
á sant pere y sant pau de les cadenes
de la cruenta roma,
á job d'un mar de penes
y á moysés dels corcers de faraó.

un infant

dins una alba de llum serena y pura
jo'l veig enarborarse,
rejovenit y lliure:
dos justos de l'altura
tot baixant á recèbrel veig somriure;
de l'un la noble y bélica figura
se sembla al que ara puja del desterro,
y ab ells veig abraçarse;
l'altre es hermós com pomeró en abril,

chor de monjos

aquell deu ser lo comte tallaferro,
aquest l'hermós gentil!

oliva

gloria al senyor; lo núvol de tristesa
que amortallá tant temps l'ánima mía
com los núvols del cel se va desfent;
la nit recula empesa
per la claror del día
que riu en la finestra d'orient.

la nostra terra aymada,
que de mahoma sota'l jou vivía,
com un guerrer armada
empeny los sarrahins vers l'occident.
lo comte berenguer de barcelona
aixampla sa corona,
catalunya's desvetlla escamarlada,
cama ençá, cama enllá del pirineu,
com damunt son corcer una amaçona
que s'adormí una estona,
venint de abrahonar un semideu.
a l'áliga real es pariona
que ab cada ala domina
un vessant de la serra gegantina.
derrocat lo titánich almansor,
del islamisme vespertina estrella
¿quí sab si algun nostre héroe fórmidable
ha d'aixecar sa espasa immensurable
de gran conqueridor?
¿quí sab, quí sab si ab ella,
sa corona y sa llar veyent petites,
á un gran realme ha de donar les fites?

chor d'homens de paratge

partim ab tro de guerra,
com temporal que baixa de la serra;
la llagostada mora
llancèm per sempre d'eixos camps afora,
aprés los llaurarèm:

de les visarmes, relles,
de les espases ne farèm corbelles;
lo blat avuy son sarrahins, seguèm

chor final

gloria al senyor: tenim ja patria amada,
qué altívola es, qué fórta al despertar!
al pirineu miraula recolzada,
son front al cel, sos peus dintre la mar.

branda ab son puny la llança poderosa;
lo que ella guanye ho guardará la creu:
sobre son pit té sa fillada hermosa
que'ns fa alletar ab fe y ab amor seu.

brecèmla encara en est breçol de serres,
enrobustim sos braços y son cor,
sos braços fem de ferro per les guerres,
mes per la pau umplim son pit d'amor.

patria! 't doná ses ales la victoria;
com un sol d'or ton astre's va llevant;
llança á ponent lo carro de ta gloria;
puix deu t'empeny, ¡oh catalunya! avant.

avant: per monts, per terra y mars no't pares,
ja t'es petit per trono'l pirineu,
per esser gran avuy te despertares
á l'ombra de la creu.

los dos campanars

epilech

donchs ¿què us heu fet, superbes abadíes,
marcèvol, serrabona i sant miquel,
y tu, decrèpit sant martí, que umplías
aqueixes valls de salms y melodíes
la terra d'ángels y de sants lo cel?

donchs ¿què n'heu fet ¡oh valls! de l'asceteri,
escola de l'amor de jesucrist?
¿hont es ¡oh soledat! lo teu salteri?
¿hont tos rengles de monjos, presbiteri,
que, com un cos sens ánima, estás trist?

¿d'ursèolo ahont es lo dormitori?
¿la celda abacial del gran garí?
¿hont es de romualdo l'oratori,
los palis i retaules, l'or y evori
que entretallá há mil anys cisell divi?

los cántichs y les llums s'esmortuhiren;
la rosa s'esfullá com lo roser;
los himnes sants en l'arpa s'adormiren,
com verderoles que en llur niu moriren
quan lo bosc las ohía més á pler.

dels románichs altars no'n queda rastre,
del claustre bisantí no'n queda res;
caygueren les imatges d'alabastre
i s'apagá sa llantia, com un astre
que en canigó no s'encendrá may més.

com dos gegants d'una legió sagrada
sols encara hi há drets dos campanars:
son los monjos derrers de l'encontrada,
que ans de partir, per última vegada,
contemplan l'enderroch de sos altars.

son dues formidables centinelles
que en lo conflent posá l'eternitat;
semblan garrichs los roures al peu d'elles;
les masíes del pla semblan ovelles
al peu de llur pastor agegantat.

una nit fosca al seu germá parlava
lo de cuxá:—donchs ¿què has perdut la veu?
alguna hora á ton cant me desvetllava,
y ma veu á la teva entrelligava
cada matí per benehir á deu.

—campanes ja no tich,—li responía
lo ferreny campanar de sant martí.—
¡oh! ¡qui pogués tornármeles un dia!
per tocá'á morts pe'ls monjos les voldria;
per tocá'á morts pe'ls monjos y per mi.

¡qué tristos, ay, qué tristos me deixaren!
tota una tarde los vegí plorar;
set vegades per vèurem se giraren;
jo aguayto fa cent anys per hont baixaren:
tu que vius més avall ¿no'ls veus tornar?

—nó! pe'l camí de codalet y prada
sols minayres oviro y llauradors:
diu que torna á son arbre la niuhada,
mes ¡ay! la que deixá nostra brancada
no hi cantará may més dolços amors.

¡may més! ¡may més! ells jauhen sota terra;
nosaltres damunt seu anam cayent:
lo segle que'ns deu tant ara'ns aterra,
en son oblit nostra grandor enterra
y ossos y glories y recorts se'ns ven.

—¡ay! ell ventá les cendres venerables
del comte de riá, mon fundador;
convertí mes capelles en estables,
y desniats los ángels pe'ls diables
en eixos cims ploraren de tristor.

y jo plorava ab ells y encara ploro,
mes ¡ay! sens esperança de conhort,
puix tot se'n va y no torna lo que anyoro,
i depressa, depressa, jo m'esfloro,
rusch hont l'abell murmuriós se's mort.

—caurèm plegats,—lo de cuxá contesta.—
jo altre cloquer tenía al meu costat:
rival dels puigs, alçava l'ampla testa,
i ab sa sonora veu, dolça ò feresta,
estrefeya'l clari ò la tempestat.

com jo, tenía noucents anys de vida,
mes, nou matusalem, també morí;
com goliat al rebre la ferida,
caygué tot llarch, y ara á son llit me crida
son insepult cadavre gegantí.

abans de gayre ma deforme ossada
blanquejará en la vall de codalet;
lo front me pesa més, y á la vesprada,
quan visita la lluna l'encontrada,
tota s'extranya de trobarmhi dret.

vaig á ajáurem també: d'eixes altures
tu baixarás á reposar ab mi,
y ¡ay! qui llaure les nostres sepultures
no sabrá dir á les edats futures
hont foren sant miquel y sant martí.—

aixís un vespre'ls dos cloquers parlavan;
mes, l'endemá al matí, al sortir lo sol,
recomençant los cántichs que ells acaban,
los tudons ab l'eurera conversavan,
ab l'estrella del dia'l rossinyol.

somrigué la montanya engallardida
com si estrenás son verdejant mantell;
mostrás com nuvia de joyells guarnida;
y de ses mil congestes la florida
blanca esbandí com taronger novell.

lo que un segle bastí l'altre ho aterra,
mes resta sempre'l monument de deu;
y la tempesta, 'l torb, l'odi y la guerra
al canigó no'l tirarán á terra,
no esbrancarán l'altívol pirineu.
á la verge de montserrat

ab los aucells que alegran vostra serra
vull, maría, cantarvos mos amors;
si pobres son mos cántichs en la terra,
feu que en lo cel ne cante de mellors.

virolay.

rosa d'abril, morena de la serra,
de montserrat estel,
il·luminau la catalana terra;
guiáunos cap al cel.

ab serra d'or los angelets serraren
eixos turons per fervos un palau:
reyna del cel que 'ls serafins baixaren,
daunos abrich dins vostre mantell blau.

alba naixent d'estrellas coronada,
ciutat de dèu que somiá david,
á vostres peus la lluna s'es posada,
lo sol sos raigs vos dona per vestit.

dels catalans sempre seréu princesa,
dels espanyols estrella d'orient,

siau pels bons pilar de fortalesa,
pels pecadors lo port de salvament.

donau consol á qui la patria anyora
sens veure may los cims de montserrat;
en terra y mar oiu á qui'us implora,
tornau á dèu los cors que l'han deixat.

mística font de l'aygua de la vida,
rajau del cel al cor de mon país;
dons y virtuts deixauli per florida;
feune, si us plau, lo vostre paradís.

ditxosos ulls, maría, los que us vejan,
ditxós lo cor que s'obre á vostra llum;
rosal del cel que 'ls serafins voltejan,
á ma oració donau vostre perfum.

cedre gentil del líbano corona,
arbre d'encens, palmera de sion,
lo fruyt sagrat que vostre amor nos dona
es jesucrist, lo redemptor del mon.

ab vostre nom comensa nostra historia,
y es montserrat lo nostre sinaí:

sian per tots l'escala de la gloria
eixos penyals coberts de romaní.

rosa d'abril, morena de la serra,
de montserrat estel,
il·luminau la catalana terra;
guiáunos cap al cel.

¡á montserrat!

himne del milenar

pujém, fills de maría,
pujém á montserrat;
mil anys ha que hi sortia
lo sol del principat.

estant encara en vida,
la verge benehida
nos dona ja'l seu cor;
sant pere, ab la embaixada,
l'imatge'ns ha portada,
sant lluch fou l'escultor.

per trono y per corona
prenia barcelona,
de tantas flors jardí.
eularia la enramava,

sever l'anomenava
sa estrella del matí.

fugint de la gent mora
la celestial pastora
deixá'l ramat fidel;
y en mitx d'eixa montanya
de flors sols s'acompanya,
de flors y aucells del cel.

un dia á la vesprada
la serra il-luminada
vegeren los pastors;
vegeren llums molt bellas
baixarhi, com estrellas
d'hermosos resplandors.

lo bisbe sab la nova,
trová dintre una cova
l'imatge mes gentil;
los angels la voltejan,
y 'l arbres que la ombrejan
li fan de camaril.

la du cap á manresa,
mes la real princesa
no vol passar avant;

se queda aquí á la serra
per benehir la terra
d'aqueixos cims estant.

de reys sòu visitada,
de reynas coronada,
estrella d'israel;
los sants de nostra terra
passan per vostra serra
quan pujan cap al cel.

la terra catalana
vos vol per soberana,
espanya us vol per nort;
preneula vos per filla,
y avuy que 'l mon perilla
trayeu lo mon á port.

cansó de la estrella.

a un un brillant estel
li digué la terra:
floreta del cel,
pósat en ma serra;
quan veu que s'hi posa,
ma patria ditxosa
li diu ab amor:

estrelleta ó rosa,
flor d'or,
estrelleta ó rosa,
quèdat en mon cor.

la estrellada nit
ne te gelosía
y en son camp florit
ara la voldria;

mes ma patria bella
diu á sa poncella
sempre ab mes amor:

roseta ó estrella,
flor d'or,
roseta ó estrella,
fes cel del meu cor.

   setembre .

cansó del pelegrí.

he vist las dotze ermitas,
mes ¡ay! sens ermitans;
no hi fan dolsas visitas
los angels com avans.
l' aucell encare hi nia,
las flors s' hi han quedat.
mes ¡ay! maría
m' ha enamorat.

com la de sant geroni
d'ermita no n' hi ha;
he vist la del dimoni,
¡malhaja l' ermitá!
sols ell muntar podria
l' altiu cavall bernat.
mes ¡ay! maría
m' ha enamorat.

he vist lo cap del lloro,
he vist lo cap del gos,
he vist lo roch del moro
y l' espadat montgrós,
la vella ferrería
dessota un roch pelat.
mes ¡ay! maría
m' ha enamorat.

he vist la font de l'eura,
he vist la font del pi,
lo rossinyol s' hi abeura
cantant al dematí;
sentint sa melodía
lo cor sas alas bat.
mes ¡ay! maría
m' ha enamorat.

he vist en ampla cova
lo niu del mansuet,
'l infern, dihuen que 's troba
un poch mes avallet.
mes cosas contaria
aquell que hi haja estat.
mes ¡ay! maría
m' ha enamorat.

allá dels monjos miro
la llarga processó,
fins l' escolá hi oviro,
que es un gegant turó.
cecilia salmodía
no lluny del gran flautat.
mes ¡ay! maría
m' ha enamorat.

la roca foradada
cap á ponent se veu,
immensa portalada
de gegantina seu;
pot ser dèu la volia
per la de montserrat.
mes ¡ay! maría
m' ha enamorat.

he vist sota una roca
plorar los degotalls;
si 'l bes del sol hi toca
son perlas sos cristalls,
perletas que dèu cria
y cull la flor del prat.
mes ¡ay! maría
m' ha enamorat.

m' agradan las canturias,
m' agrada 'l camaril,
los prats y los boscurias
hont riuhen maig y abril,
safreig y escolanía,
los monjos y l' abat.
mes ¡ay! maría
m' ha enamorat.

cansó dels escoláns.

maría 'ns es mare,
jesús nos es pare,
los ángels hermosos
son nostres germans,
que al cel nos responen
quan cantan y sonan
al peus de la verge
los seus escoláns.
aucells de maría,
cantem nit y dia.

vestida de rosa
ja l' alba amorosa
al mon anuncía
la exida del sol.
del sol que 'l mon salva
maria n' es l' alba;

cantémli corrandas
com fa 'l rossinyol.
aucells de maría,
cantem nit y dia.

cantémli corrandas,
teximli garlandas
de lliris y rosas
y herbetas d' olor.
seguimli los passos,
viscám en sos brassos,
dormím en sa falda
lo son del amor.
aucells de maría,
cantem nit y dia.

apar eixa serra
lo cel de la terra;
si 'ns deyan los angels
son cántich novell,
diria tal volta
la gent que 'ns escolta:
si aquí no es la gloria
ja n' es lo cancell.
aucells de maría,
cantem nit y dia.

cansó dels ángels.

matí primer d'abril,
matinadeta hermosa,
los angelets á vols
baixavan de la gloria,
cantant cansons del cel,
semblant lliris y rosas.
son vestidet n' es blanch,
sa cabellera rossa;
qui porta un violí,
qui porta una viola,
qui un cistelló de flors
que pels jardins aboca.
baixan del paradís
pel camí de l' aurora:
—¿hont van los angelets?
¿sas alas d' or hont volan?—
volan á montserrat

á fer música dolsa.
—anáuhi, 'ls angelets,
que ja 'ls aucells ne tornan,
dihent en sa cansó
que 'l milenar s' acosta.—
una volada mes,
arriban á la porta,
la verge es al altar
y 'ls escolans la enrotllan,
ab ciris á las mans,
ab cántichs á la boca;
lo cántich es tan dols,
que als angels enamora.
—tornémsen, angelets,
que ells s' han llevat mes d'hora,
y hont cantan los infants
los ángels son de sobra.—
—no son de sobra, no,
respon sa reyna hermosa;
que canten ells á dins,
vosaltres dins y fora,
en cada mitx de bosch,
y en cada cim de roca,
y dintre l' camaril
hont jo 'us escolto sola.—
encara no 'ls ho diu

ja hi es la alada cobla,
cantant cansons del cel,
sembrant música dolsa.
lo pelegrí la pren
per veus d' una arpa eólia,
lo pastoret per cants
del rossinyol que hi glosa.
si son cántichs d' aucell,
l' aucell es de la gloria;
si veus d' una arpa son,
un angelet la toca.

cansó de las ermitas.

portí corona de dotze ermitas,
las habitavan tretze ermitans;
desde la terra semblan petitas,
desde la gloria semblavan grans.
de una á una me las han presas
las dotze perlas del meu collar,
las dotze llántias per dèu encesas,
¡ay! ja no creman en mon altar.
oh catalunya, sò ta patrona;
tórnam, si 't plau,
las dotze estrellas de ma corona,
que de mes puras no 'n te 'l cel blau.

com los ascetas d'aqueixa serra
l' home sospira per ser felís;
¡mes ay! no pense trobar en terra
las flors que naixen al paradís.

per que 'n cullissen ells las primicias
n' hi queya alguna de sos jardins,
mes l' home 's tanca l' hort de delicias
hont l' esperavan los serafins.
oh catalunya, sò ta patrona;
tórnam, si 't plau,
las dotze estrellas de ma corona,
que de mes puras no 'n te 'l cel blau.

aquí la vida se 'ls escorria
com riereta d' onas de mel;
hora tras hora, dia tras dia,
cantant volavan tots cap al cel.
quan hi trucava la mort traydora,
- entra, li deyan, ja estich á punt;
¿del mon vols tráurem? ja n' estich fora;
dels bens que robas no 'n tinch ni un.-
oh catalunya, sò ta patrona;
tórnam, si 't plau,
las dotze estrellas de ma corona,
que de mes puras no 'n te 'l cel blau.

com dotze cordas de ma arpa hermosa
totas batian per amor mèu;
eran la escala misterïosa
per hont pujava l' ánima á dèu.

la terra ab ella ja al cel no encaixa,
puig se romperen sos escalons;
l' home no hi puja, l' ángel no hi baixa
junts á cantarme tendras cansons.
oh catalunya, sò ta patrona;
tórnam, si 't plau,
las dotze estrellas de ma corona,
que de mes puras no 'n te 'l cel blau.

sota una teula de la capella
l' aucell penjava son niu d' amor;
menjar prenia de sa escudella,
ab ell matinas cantava á chor:
are llur celda cau en ruinas;
tan sols hi nian los escorpins;
entre las rosas y clavellinas
que encara hi troban los pelegrins.
oh catalunya, sò ta patrona;
tórnam, si 't plau,
las dotze estrellas de ma corona,
que de mes puras no 'n te 'l cel blau.

¿vostras abellas hont son voladas,
celdas desertas, ruscos sens mel?
¿hont s' en volaren vostras niadas,
nius d' oreneta penjats al cel?

per primavera tornat á espanya
las que en octubre tristas s' en van;
las que niavan en ma montanya,
¿per primavera no hi tornarán?
oh catalunya, sò ta patrona;
tórnam, si 't plau,
las dotze estrellas de ma corona,
que de mes puras no 'n te 'l cel blau.

salve dels monjos.

salve, maría
de montserrat;
qui en vos confia
será salvat.

salve, regina,
mare divina
del redemptor,
vida y dolsura,
port de ventura
del pecador.

lo cel vos dona
real corona
d' estrellas mil,
y eixa montanya
vos dona espanya
per camaril.

salve, maría
de montserrat;
qui en vos confia
será salvat.

a vos eleva
la prole d' eva
son cor plorant;
arch de bonansa,
nort d' esperansa
del navegant.

com una rosa
ma patria 'us posa
sobre 'l seu cor;
rosa en poncella,
siau l' estrella
del seu amor.

salve, maría
de montserrat;
qui en vos confia
será salvat.

los ulls hermosos
girau piadosos

á aqueix mon trist;
en ell guiaunos,
y al cel mostraunos
á jesucrist.

salve, morena,
de gracia plena,
llum d' israel;
flor de la serra,
sol de la terra,
porta del cel.

salve, maría
de montserrat;
qui en vos confia
será salvat.

cansó de la moreneta.

nigra sum, sed formosa.
(cant. ).

moreneta 'n sòu,
es que 'l sol vos toca,
es que 'us toca 'l sol,
lo sol de la gloria.
moreneta 'n sòu,
moreneta y rossa.

angels d' alas d' or
vos farian ombra;
vos no 'n voleu, nó,
voleu ser pastora,
tan sols per vetllar,
desde un cim de roca,
vostre blanch ramat
de vilas y pobles.

moreneta 'n sòu,
moreneta y rossa.

per besarli 'ls peus
llobregat s' acosta,
y al véurels tan purs
s' atura en sa vora;
besa l' setial,
lo besa y s' en torna.
moreneta 'n sòu,
moreneta y rossa.

catalans, veniu,
maría 'us anyora,
te l' sol per vestit,
lo cel per corona,
per trono un mont d' or,
per cambra una gloria;
veniula á adorar,
que 'ls angels no gosan.
moreneta 'n sòu,
moreneta y rossa.

cansó del mariner.

quan ab un peu en la barca
me despedesch de ma esposa,
que en lo bras encara 'm posa
nostre fill tan amorós;
rosantlo ab llágrimas tendras
also 'ls ulls á vostra serra:
si no puch tornar á terra
amparáulos á tots dos.
lluny de ma patria bella,
en calma ó en tempestat,
siau la meva estrella,
verge de montserrat.

quan ja perdo la ribera
de ma dolsa catalunya
y l' onada ja m' allunya
de quant ama lo cor mèu;

miro aqueixa gran montanya
com un far que encara 'm guia,
com los brassos de maría
que 'm diguéssen: fill, adèu!
lluny de ma patria bella,
en calma ó en tempestat,
siau la meva estrella,
verge de montserrat.

mos companys, oh patria amada,
¿per qué 'm diuhen de qué ploro?
sabent prou lo que t' anyoro
tantas lleugas mar endins:
giro 'ls ulls que s' humitejan
y no veig terras d' espanya,
y no 't veig á tu, montanya,
mirador dels serafins.
lluny de ma patria bella,
en calma ó en tempestat,
siau la meva estrella,
verge de montserrat.

al mirarla tan hermosa
dich tornant del llarch viatge:
«no es pas lluny lo meu vilatje
quan ja oviro 'l campanar.»

ab mon fill entre sos brassos,
no es pas lluny la esposa mia;
¡ay! mon cor véurels somia
de genolls en vostre altar.
lluny de ma patria bella,
en calma ó en tempestat,
siau la meva estrella,
verge de montserrat.

cansó de las flors.

quan las floretas riuhen
ab las abellas,
¿no sabeu lo que diuhen
ellas ab ellas?
de tota flor que cria
mont y ribera,
n' es la verge maría
sa jardinera.

ja la pervinca bada
sos ulls blavosos,
ja 'n veu obrir la prada
de mes hermosos,
ja sembra pedrería
la primavera:
que es la verge maría
sa jardinera.

a l' ombra del ginebre
riu la centaura,
y borralló de gebre
que 'l sol hi daura,
la blanca satalía
diu riallera:
que es la verge maría
sa jardinera.

lo galleret rumbeja
sa barretina,
quan al matí festeja
la clavellina.
diu á la floravía
la didalera:
que es la verge maría
sa jardinera.

arrasserat á un sálzer
lo lliri bada,
bada al matí son cálzer
ple de rosada;
l' altar de la que 'l cria
sa flayre espera:
que es la verge maría
sa jardinera.

per vestidura 's posa
l' alta ginesta
sa roba d' or hermosa
de cada festa;
¿per qui s' enjoyaria
tan matinera?
per la verge maría
sa jardinera.

l' hisop á fer asperges
s' en entra al temple,
dels angelets y verges
prenent exemple;
portant sa creu lo guia
la passionera:
que es la verge maría
sa jardinera.

d'espinas coronada
floreix la rosa,
de las flors de la prada
la mes hermosa;
la que ab la verge 's cria
se torna vera:
que es la verge maría
sa jardinera.

pel bosch que mes ombreja
va la viola,
perque ningú la veja
va tota sola.
la flor que s' humilía
sempre prospera:
que es la verge maría
sa jardinera.

cansó dels aucells.

festiu rossinyol
que voltas l' ermita,
polsant ta arpa d' or
de nit y de dia,
reyetó y pinsá
de veu argentina:
cantau
amors á maría,
cantau.

tu que ploras tant,
tortoreta viuda,
vina, que entre flors,
ton amor hi nia;
cueta gentil,
del pagés amiga:
cantau

amors á maría,
cantau.

calandria, alsa 'l vol
y canta y refila,
que 'l sol del amor
s' en puja á mitx-dia.
cantant, cel amunt,
cotolius seguiula:
cantau
amors á maría,
cantau.

vina guatlla aquí,
que bon blat s' hi cria
de gra saborós,
de daurada espiga.
áliga real,
coronada griva:
cantau
amors á maría,
cantau.

cadernera, fuig
de la floravía,
que es la seva flor

voltada d' espinas:
la flor que hi ha assí
al cel es cullida:
cantau
amors á maría,
cantau.

piteja pinsá,
perdiu escotxina,
ronca blanch tudó,
passarell refila;
puig angels del cel
vos deixan la lira:
cantau
amors á maría,
cantau.

si fuigs de la nit,
oreneta, vina,
tan aprop del cel
aquí sempre es dia;
lo sol no s' hi pon,
la lluna no hi minva:
cantau
amors á maría,
cantau.

gentil pastoreta.

gentil pastoreta,
sol de montserrat:
vull ser ovelleta
de vostre ramat.

jesús es l' anyell
de vostra ramada,
pastora estimada,
guiaume prop d' ell;
guardaume en sa pleta
vora'l llobregat:
vull ser ovelleta
de vostre ramat.

floresca ta vora,
riu d' arenas d' or,
que 'l sol del amor

hi surt á tot hora.
del cel la oreneta
ja en terra ha niat:
vull ser ovelleta
de vostre ramat.

donaume la ma
per deixar la terra,
que per eixa serra
cap al cel se va.
qui 'us segueix, hereta
la felicitat:
vull ser ovelleta
de vostre ramat.

daume flors divinas
del jardí de sion,
que al jardí del mon
hi veig sols espinas.
rosa moreneta,
clavell encarnat:
vull ser ovelleta
de vostre ramat.

¡qué hermosa es l' ermita,
qué hermosa sou vos!

sagrari olorós
que l' etern habita;
tan bella os ha feta
que 'l cor li heu robat:
vull ser ovelleta
de vostre ramat.

cansó dels segadors.

qué hermosa n' es la terra
vestida ab l' or del blat,
qué hermosa es vostra serra,
verge de montserrat!
altíssima senyora,
no sou vos segadora;
mes com á qui 'us anyora
lo sol vos ha colrat.
lo blat es ros
com vos,
hermosa moreneta;
lo blat es ros
com vos;
guardau los segadors.

son camp lo pagés llaura,
de blats vos lo vestiu,
y en va lo sol los daura

si vos no 'ls benehiu.
donaunos bona anyada;
quan ve la pedregada,
á vostres peus lligada,
deixaula com lo riu.
lo blat es ros
com vos,
hermosa moreneta;
lo blat es ros
com vos;
guardau los segadors.

en mitx de la bandera
pintada vos duhém
y al cim d' una garbera
segant vos posarém.
d' espigas coronada,
guiau vos la segada,
siga en la mar daurada
cada volant un rem.
lo blat es ros
com vos,
hermosa moreneta;
lo blat es ros
com vos;
guardau los segadors.

la espiga ja 's doblega,
posémnos los didals,
que 'ns cridan ja á la sega
formigas y pardals.
si ab vostra companyia
veniu, tres colps al dia
dirém l' ave maría
tot esmolant la fals.
lo blat es ros
com vos,
hermosa moreneta;
lo blat es ros
com vos;
guardau los segadors.

la corona de flors.

teixím per maría
corona de flors,
ja que ella 'ls envia
sos dolsos olors.

.
cullím del rosari,
las rosas floridas,
d' olor enriquidas
d' olor y de mel;
á la passionera
juntem la nadala,
y angelets de l' ala
del color de cel.

.
lliguém ab lo lliri,
que es flor de puresa,

la centaura encesa
de la caritat,
la fulla del trèbol,
que apar en 'l herbatge
bellisima imatge
de la trinitat.
teixím per maría
corona de flors,
ja que ella 'ls envia
sos dolsos olors.

.
didals de la verge
cullím y sa agulla,
de l' eura la fulla
que sembla 'l cor seu.
pensaments que als angels
son amor inspira,
la flor que al sol mira
com l' ánima á dèu.

.
la margaridoya,
que es flor d' ignocencia,
brot de paciencia,
remey de tot mal;

la angélica pura
que es flor sens espina,
la perpetuína
que es flor immortal.
teixím per maría
corona de flors,
ja que ella 'ls envia
sos dolsos olors.

.
deixém en sa branca
la dália superba,
busquém entra l' herba
la vïola humil.
cullím primaveras
símbol d'esperansa,
l' iris de bonansa,
la palma gentil.

.
de flors ja teixirem
la vostra corona,
lo cor que 'us la dona
que 'us sia fidel;
mes ¡ay! al trencarse
lo fil de la vida,

per vos reteixida,
tornáunosla al cel.
teixím per maría
corona de flors,
ja que ella 'ls envia
sos dolsos olors.

balada de montserrat.

estant jesús en la creu,
un angelet sèu
tot plorant serrava,
allí vora 'l llobregat,
del alt montserrat
la gentil montanya.

benehit l' angel d' amor
que serra eix mont d' or
ab serra de plata,
sols per ferne prop del cel
un altá al estel
de la matinada.

quan la veu á mitx serrar,
jesús va parlar
á la verge santa:
— véuse allí trono y palau;

anáuhi, si us plau,
que ma vida acaba.

— hi aniré, si hi veniu vos,
mon clavell desclós
á la llum del alba.
— ¿cóm hi puch, mare, venir,
si he de redimir
l' humanal llinatge?

— ressucitau ben cuytós,
y anémhi tots dos
á prendre 'n posada:
en mos brassos vos seuréu;
jo damunt la neu,
la neu que 'l sol daura. —

s'en hi ve ab son únich fill,
clarejant espill
ahont s' enmiralla;
mes lo sol enmorení,
en tant llarch camí,
l' albor de sa cara.

l'angelet, tot sospirant,
anava serrant

la gentil montanya;
quan hi veu l' hermós parell,
li feu de mantell
ab sas blancas alas.

la montanya era un penyal,
y ara es un coral
que floreix y esclata;
sa nuesa es un jardí,
hont vespre y matí
rossinyols hi cantan.

benehit l' angel d' amor
que serrá eix mont d'or
ab serra de plata;
benehit qui 'l trono feu,
hont séu lo bon dèu
y la verge santa.

cansó del poeta.

diu que era blanca y rossa
de montserrat la flor;
blanca com una gebre,
rossa com un fil d' or:
la vida mia,
rossa com un fil d' or,
la mia amor.

dels angels es la reyna,
germana de las flors,
un dèu la pren per filla,
per mare 'l pecador:
la vida mia,
per mare 'l pecador
la mia amor.

estrellas la coronan
d' una alba de claror,
la lluna la ha calsada,
la ha vestideta 'l sol:
la vida mia,
la ha vestideta 'l sol,
la mia amor.

si n' era blanca, blanca
com neu de canigó;
mes s' es tornat morena
guardant anyells pel bosch:
la vida mia,
guardant anyells pel bosch,
la mia amor.

pastora moreneta,
vos, que 'ls peixeu las flors,
ab los anyells y ovellas
guardaume á mí y tot:
la vida mia,
guardaume á mí y tot
la mia amor.

a vostres peus trencada
vos deixo ma arpa d' or;

si al cel m' en dau una altra
mon cant será mes dols:
la vida mia,
mon cant será mes dols,
la mia amor.

adeu á montserrat.

rient vaig arribarhi,
plorant deixo l' altar;
¿podré, verge, tornarhi
ja que m' en tinch d' anar?
aquí la nit es dia,
lo cel aquí es mes blau:
adeusiau, maría;
maría, adeusiau.

oh verge, per medalla
donaume vostre cor,
preneu en presentalla
lo meu de pecador,
y á mi, mareta mia,
preneume per esclau:
adeusiau, maría;
maría, adeusiau.

vostra maneta hermosa
deixáumela besar,
y á cristo que hi reposa
deixáume 'l adorar.
¡oh dolsa companyía,
oh, sempre hermós palau!
adeusiau, maría;
maría, adeusiau.

sortint de vostra ermita,
un dó 'us demanaré,
tornaume la visita
l' instant que 'm moriré.
estrella que al cel guia
guiáumhi vos, si 'us plau:
adeusiau, maría;
maría, adeusiau.

ditxosas orenetas
que li cantau amors,
ditxosas violetas
que li robau olors.
la flor que ab vos se cria
te vostre olor suau:
adeusiau, maría;
maría, adeusiau.

passant per eixos pobles
diré que vinch del cel,
y 'ls cantaré unas coblas
mes dolsas que la mel.
may mes m' en aniria;
peró si á vos 'us plau:
adeusiau, maría;
maría, adeusiau.

baixant encara 'm giro
per veure aqueix sant lloch;
ja l' blanch colom no oviro,
ja l' colomar tampoch:
capella hont ella nia,
penyals que la abrigau:
adeusiau, maría;
maría, adeusiau.

himne de la coronació.

rebeu eixa corona
de perlas y brillants,
reyna del cel, siau reyna y patrona
dels catalans.

dónans, oh cel, florons de tas estrellas;
abril y maig, donaunos vostras flors;
mes la virtut encara val mes que ellas:
joves y vells, posémhi nostres cors.
si son prou purs per coroná á maría,
l' alba sos raigs nos donará á teixí,
en cada raig brillants de gran valía,
cada brillant lo cor d' un serafí.

núvols daurats serveixen de cortina
a vostre altar, que tè per llantia 'l sol;
lo firmament vos fa de mantellina

y á vostres peus refila 'l rossinyol.
per pedestal dèu vos ha dat la terra,
l' immensitat per ample camaril;
son sos grahons las timbas d'eixa serra,
hont llobregat vos besa 'ls peus humil.

per coronar la terra catalana
dèu vos hi fèu eix trono portentós:
ja fa mil anys que 'n sòu la soberana,
ja 'n fa dos mil que 'l sèu amor sòu vos.
baixau á vols, oh serafins y arcángels,
com celestials abellas á la flor;
pujau, pujau, poetas, ab los ángels,
a festejar á la reyna del amor.

diu que per dot dèu vos doná l' espanya;
guardaula vos, guardaula eternament;
guiaula á dèu, desde eixa gran montanya,
com als tres reys l' estrella d' orient.
en nostres cors sembráuhi la puresa
que fa sentir l' olor del paradís,
la dolsa pau, la caritat encesa:
¡si á vostre amor lo mon ingrat s'obrís!

vos en lo bruch nos dáreu la victoria:
del patri amor es montserrat la font.

oh sol d' abril, ton resplandor de gloria
no es prou brillant por coronar son front.
ángel guardiá de nostra catalunya,
seyeu tot temps al cim de montserrat;
si del sèu cor la verge may s'allunya,
may se pondrá lo sol del principat.

rebeu eixa corona
de perlas y brillants,
reyna del cel, siau reyna y patrona
dels catalans.

goigs
de nostra senyora de montserrat.

puig floriu com una rosa
en lo cor del principat:
miraunos sempre amorosa,
princesa de montserrat.

quant jesús en creu espira,
angelets ab serra d' or
serravan vostra cadira,
gentil reyna del amor;
vos la feren tan hermosa
que hi seguéreu de bon grat:
miraunos sempre amorosa,
princesa de montserrat.

barcelona 'us ha tinguda
com sa perla un rich anell,
mes del moro combatuda
vol salvar tan rich joyell;

la montanya s' es desclosa
per tenirlo ben guardat:
miraunos sempre amorosa,
princesa de montserrat.

las estrellas vos mostravan
molts dissaptes á uns pastors,
mentre 'ls angels las baixavan
tot cantant himnes á chors;
d' aqueix cel que en terra's posa
vol gosarne'l bon prelat:
miraunos sempre amorosa,
princesa de montserrat.

vostre olor de primavera
va guiantlo al lloch felís
hont floríau, rosa vera,
del roser del paradís.
lo perfum d'aqueixa rosa
per lo mon será escampat:
miraunos sempre amorosa,
princesa de montserrat.

en sos brassos vos ha presa,
plorant llágrimas d' amor,
per portarvos á manresa
hont tindréu retaule d'or.

processó majestuosa
va cantan per lo serrat:
miraunos sempre amorosa,
princesa de montserrat.

arribant ahont sou ara
no voleu passar avant;
com que sou la nostre mare,
voleu véurens de aquí estant:
á sa mare bondadosa
dèu per fills nos ha donat:
miraunos sempre amorosa,
princesa de montserrat.

en vostra santa capella
vos vingué á veure colon,
y pot ser fóreu l' estrella
que 'l guiáreu al nou mon.
quan als peus d' espanya 'l posa
vos un temple hi heu fundat:
miraunos sempre amorosa,
princesa de montserrat.

a joan d'austria guiáreu
á las ayguas de lepant,
ab sas naus allí enfonzáreu
á mahoma agonizant.

ab la creu victoriosa
la mitja-lluna ha eclipsat:
miraunos sempre amorosa,
princesa de montserrat.

sant ignasi de loyola
fundá ab vos la companyía;
y aprengué en la vostra escola
qui fundá la escola-pia;
de nolasch guia animosa,
molts cautius heu llibertat:
miraunos sempre amorosa,
princesa de montserrat.

desde 'l cim de eixa montanya
benehiu nostre país,
benehiu tota l' espanya,
féune vostre paradís.
dels fidels pastora hermosa,
benehiu vostre ramat:
miraunos sempre amorosa,
princesa de montserrat.

puig floriu com una rosa
en lo cor del principat.
miraunos sempre amorosa,
princesa de montserrat.
quan á la falda't miro de montjuich seguda,
m'apar vèuret als brassos d'alcides gegantí,
que per guardar sa filla del seu costat nascuda
en serra transformantse s'hagués quedat aquí.

y al veure que traus sempre rocam de ses entranyes
per tos casals, que creixen com arbres ab sahó,
apar que diga á l'ona y al cel y á les montanyes:
-miraula; òs de mos òssos, s'es feta gran com jo!-

perquè tes naus, que tornan ab ales d'oreneta,
vers cap-del-riu, en l'ombra no's vajan á estellar,
ell alsa tots los vespres un far ab sa má dreta
y per guiarles entra de peus dintre la mar.

la mar dorm á tes plantes besantles com vassalla
que ascolta de tos llabis lo còdich de ses lleys,
y si li dius ¡arrera! fa lloch á ta muralla
com si marquets y llansas encara'n fossen reys.

al naixer amassona, de mur te coronares,
mes prompte ta creixensa rompé l'estret cordó;
tres voltes te'n cenyires, tres voltes lo trencares,
per sobre'l clos de pedra saltant com un lleó.

¿perquè lligarte'ls brassos ab eix cinyell de torres?
no escáu á una matrona la faixa dels infants;
¿més val que l'enderroques d'un colp de má y esborres;
¿muralles vols ciclópees? deu te les da més grans.

deu te les da d'un rengle de cimes que't coronan,
gegants de la marina dels de montanya al peu,
que ferms de l'un á l'altre les aspres mans se donan,
formant á tes espatlles un altre pyrineu.

ab montalegre encaixa nou-pins; ab finestrelles,
olorde; ab collserola, carmel y guinardons;
los llits dels rius que segan eix mur son les portelles;
garraf, sant pere martri y montgat, los torreons.

l'alt tibidabo, roure que sos plansons domina,
es la superba acròpolis que vetlla la ciutat;
l'agut moncada, un ferro de llansa gegantina
que una nissaga d'hèroes clavada allí ha deixat.

ells sian, ells, los termes eterns de tos aixamples;
dels rònechs murs á trossos fésne present al mar,
ahont d'un port sens mida serán los brassos amples
que'l pugan ab sos boscos de naus empresonar.

com tu devoran marges y camps, y's tornan pobles
los masos que't rodejan, ciutats los pagesius,
com nines vers sa mare corrent á passos dobles;
¿á quí durán llurs aygues sinó á la mar, los rius?

y creixes y t'escampas: quan la planicie't manca,
t'enfilas á les costes doblante á llur jayent;
en totes les que't voltan un barri teu s'embranca,
que, onada sobre onada, tu amunt vas empenyent.

geganta que tos brassos abuy cap á les serres estens,
quan hi arribes demá, donchs, ¿què farás?
farás com èura inmensa que, ja abrigant les terres,
puja á cenyir un arbre del bosch ab cada brás.

¿veus á ponent esténdres un prat com d'esmeralda?
un altre nil lo forma de ses arenes d'or,
ahont, si t'estreteja de montjuich la falda,
podrían aixamplarse tes tendes y ton cor.

aquelles verdes ribes florides que'l sol daura,
sant just desvern que ombrejan los tarongers y pins,
de valldoreix los boscos, de hebron y de valldaura,
teixeixen ta futura corona de jardins.

¿y aqueix esbart de pobles que riuhen en la costa?
son ninfes catalanes que't venen á abrassar,
gavines blanquinoses que'l vent del segle acosta
perquè ab tes ales d'áliga les portes á volar.

la murta, un jorn, la verge del port, la bona- nova
serán tos temples, si ara lo niu de tos amors:
los agudells, en blanca mudant sa verda roba,
abaixarán ses testes per ser tos miradors.

junyits besar voldrían tos peus ab ses onades,
esclaus de ta grandesa, besòs y llobregat,
y ser de tos reductes troneres avansades
los pits de catalunya, montseny y montserrat.

llavors, llavors al témer que'l vols per capsalera,
girant los ulls als alpes lo pyrineu vehí
demanará, aixugantse la blanca cabellera,
si la parís del sena s'es trasplantada aquí.

-nó, -respondrá ma pátria, -de mi y la mar es filla;
d'un bes de ses onades, com venus, m'ha nascut;
persò totes les aygues diguérenli pubilla,
persò totes les terres pagárenli tribut.

persó da duchs á athenas y comtes á provensa,
y per bandera á espanya da un tros del seu penó:
persò ni un peix se veya dintre la mar inmensa
sens dur al dors grabades les barres d'aragó.

persò fou sempre l'astre d'orient per les espanyes:
ab una má hi posava de gutenberg lo flam,
carrils-de-ferro ab l'altra; y, un fill de ses entranyes
fou qui primer va pendre per missatger lo llamp.-

sos peus dintre l'escuma, son front en ple mitx dia,
miráula allá jayenta si n'es d'hermosa y gran;
apar, oh catalunya, ton geni que somía
les glories que passaren, les glories que vindrán.

miráula: santa eularia la abriga ab sa bandera,
sant jordi la defensa del infernal dragó,
y guía, quan rescata catius, sa nau velera,
apareixent pels ayres l'estel de cervelló.

la voltan de sos hèroes les bèliques imatges,
los ataulfos, jofres, borrells y berenguers,
ramon lo de l'espasa, ramon lo dels usatges
y arrossegant sa túnica de dol los fivallers.

per barcelona balmes deixá del ter les ribes
com áliga novella quan aixecava'l vol:
en ella trau del marbre campeny imatges vives,
y pasta en sa paleta fortuny la llum del sol.

d'assí roger de lluria sortía, al vent de gloria
movent ses naus les ales com un esbart d'aucells;
jamay, jamay lluytaren sense cantar victoria;
sovint dugueren presos rosaris de vaixells.

aquí don joan d'austria les áncores aferra,
duhentli de lepanto llorers: allí colon,
tornant d'aquell viatje que duplicá la terra,
als peus dels reys catòlichs feu rodolar un món.

de bellesguart li restan perfums; de les despulles
del rusch de valldonzella, perfums y dolsa mel.
entre tallers y fábriques té campanars y agulles,
com dits que entre boyrades de fum signan lo cel.

com dos soldats que hi restan d'una legió romana,
té dues torres, guaytes del seu mural antich;
y, gos de presa vora son amo, la adrassana
que per lladrar s'aixeca quan trona montjuich.

pla amunt se veu pedralbes, hont s'ou la canticela
dels ángels de la terra pel cel aletejant;
y de mar-bella vora l'espill, la ciutadela,
per fer de jardinera ses armes trossejant.

té á un cap sant pau, á l'altre sant pere de les puelles,
santa maría, estrella del mar, y la del pí;
y entre eixes flors li naixen del art gentils poncelles:
jamay tanta florida s'es vista en son jardí!

mes ay! com entre'ls arbres del bosch la fulla d'èura,
lo cor s'aferra als temples y monuments més vells,
y, en hores de misteri, d'amats recorts s'hi abeura,
sentintlos com conversan y conversant ab ells.

de sant miquel, oh temple, que'ls angels construhiren,
anys há que jaus en terra dels homes oblidat,
y encara apar que't cerquen y de dolor sospiren
los gòtichs sants de pedra de casa la ciutat!

ja que han perdut per sempre tan dolsa companyía,
vejessen cara á cara sant just y sant pastor;
santa agata en sa hermosa capella sonriuría;
en cel y en terra'ls ángels se tenen tant amor!

sant jordi de l'audiencia vol veure santa clara;
l'antich palau dels comtes anyora'l del concell.
¡oh! atèrra eixa cortina de cases que separa
l'estátua de don jaume del seu real tinell.

en mitx d'aqueixa plassa, que no tindrá segona,
les tres columnes d'hèrcules quan mire'l viatjer,
creurá veure les gracies per ferte de corona,
de brassos enllassades, dansant en ton verger.

aplíca á tos nous barris aqueix inmens escayre,
que al restaurarte amilcar-barcino te deixá;
per eix gran pòrtich deixa passar la llum y l'ayre;
la creu res ha de témer d'un trípode pagá.

la creu que allí sant jaume plantava há vint centuries,
domina com un cedre los arbres del país;
té nius y fruyts de vida, murmuris y canturies,
més pur tornant al táber son hort del paradís.

ab son mantell de pedra nuat ab gòtichs llassos
la abriga, alsant als núbols sos campanars la seu,
y com si fos don jaume que aixeca al cel los brassos,
apar que se'n esbombe sa tronadora veu:

-avant, ciutat dels comtes, de riu á riu ja estesa,
avant, fins hont empenga ta nau l'omnipotent:
t'han presa la corona, la mar no te l'han presa;
del mar ets reyna encara, ton ceptre es lo trident.

la mar, un dia esclava del teu poder, te crida,
com dos portells obrinte suez y panamá:
quiscun ab tota una india rienta te convida,
ab l'assia, les amèriques, la terra y l'occeá.

la mar no te l'han presa, ni'l pla, ni la montanya
que s'alsa á tes espatlles per ferte de mantell,
ni eix cel que fora un dia ma tenda de campanya,
ni eix sol que fora un dia faró del meu vaixell;

ni'l geni, aqueixa estrella que't guía, ni eixes ales,
l'industria y l'art, penyores d'un bell esdevenir,
ni aqueixa dolsa flayre de caritat que exhalas,
ni aqueixa fè... y un poble que creu no pot morir.

ton cel té encara totes ses flors diamantines;
la pátria té sos hèroes, ses lires los amors:
clemencia ysaura encara de roses y englantines
fa cada primavera present als trobadors.

lo teu present esplèndit es de nous temps aurora;
tot somiant fulleja lo llibre del passat;
treballa, pensa, lluyta, mes creu, espera y ora.
qui enfonza ò alsa'ls pobles es deu, que'ls ha creat.